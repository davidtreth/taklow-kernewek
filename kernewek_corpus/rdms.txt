
####   Bodleian Manuscript 791
####   Complete Text
   
####   Resurrexio Domini Nostri Jhesu Christi.
####   Source: Edwin Norris (editor and translator)
####   The Ancient Cornish Drama (2 volumes),
####   Oxford: Oxford University Press. 1859
   
####   Electronic text prepared by Jon Mills
####   Department of Linguistics
####   University of Luton
####   Vicarage Street
####   Luton
####   Bedfordshire
####   LU1 3JU, UK
   
####   Updated 30th November 2000

#### -----------------------------------------

#### Mors Pilati section corrected against ms images
#### Keith Bailey June 2006
#### kam@howlsedhes.co.uk 

#### -----------------------------------------

### folio 57r
   
#   HIC INCIPIT ORDINALE DE RESURREXIONE DOMINI NOSTRI JHESU CHRISTI
####   ______________________________________________
   
   PILATUS
   ihesu a fue anclethyys
   hag yn beth a ven gorrys
     gans ioseph ha tus erel
   y leuerys ef yn weth
   datherghy an tressa deth         [5]
     y wre pur wyr hep fyllel
 
   mar tufe ha datherghy
   mur a tus a wra crygy
     ynno y vos dev a nef
   dyswrys a vyth ol iudy          [10]
   ha kellys an lagha ny
     dre reson sur me an pref

   consler thymmo lauara
   pyth yv an cusyl wella
     orth an dra-ma hep lettye       [15]
   gyllys of yn pryderow
   mur yv ow fyenasow
     yn certan war ow ene
   
   CONSULTOR
   arluth dout thymmo yma
   ha preder mur a vn dra          [20]
     an corf eth hythev yn pry
   ioseph baramathia
   the laddra map maria
     ha cous ef the thasserhy
   
##   PILLATUS
!! PILATUS
   ytho pyth yv the cusyl          [25]
   worth an dra-na the wruthyl
     lauar lemmyn
   ha ty a vyth rewarddys
   may leuerry me a grys
     kyns pen sythyn               [30]
   
   CONSULTOR
   ioseph yn dan naw alweth
   ha nichodemus yn weth
     gureugh y pur fast
   mana allons yn priveth
   y laddra yn mes an beth        [35]
     dre nep fals cast
   
   [hic veniet Josep et Nicodemus ad pilatum]
   
##   IOSEPH
!! JOSEPH
   syr pilat thys lowene
   corf crist a gysseugh gyne
     yn beth gallas
   
   NICHODEMUS
   as wrussough cam tremene        [40]
   cuth gueles y theweth fe
     namnan dallas
   
   PILATUS
   corf yn beth a worseugh why
   a wre bost a thasserghy
     yn certan the pen try deyth     [45]
   pleme thymmo leuereugh
   mas the wel ym gorthebeugh
     fast prisonys why a vyth

### folio 57v
   
##   IOSEPH
!! JOSEPH
   an corf a worsyn yn beth
   dre henna ioy hep thyweth       [50]
   sur yn y wlas
   ef a sef the pen try deth
   ha henna ny a'n guylvyth
   gans dev lagas
   
   PILATUS
   a fals harlot gowek pur         [55]
   ty a yn pryson yn sur
   na wylly deyth
   ha me a wyth na'n lyttry
   na cous ef the thasserghy
   vn ger tuch vyth                [60]
   
   NICHODEMUS
   dasserghy sur ef a wra
   par del prennas an bys-ma
   gans y gyk ha gans y wos
   me a leuer an guyr thy's
   kepar del ywe scryfys           [65]
   pur wyr gans lyes profos
   
   PILATUS
   ha ty a ganso yn weth
   pur wyr yn dan naw alweth
   scon yn certen
   ha ty a veth prysonys           [70]
   na wylly golow yn bys
   bys pen vlythen
   
##   IOSEPH
!! JOSEPH
   yn pryson mos ny treynyn
   agan bew kyn kentreynnyn
   ol agan kyc                     [75]
   rak ihesu luen a vercy
   a'gan gor sur the'n keth ioy
   byth na thyfyc
   
   PILATUS
   how geyler plos re'th fo meavl
   ygor scon abarth an iaul         [80]
   the tharasow
   gor an thew-ma yn pryson
##                           # Lewis 'prison'
   pan fons fast ro thym hep son
   the alwethow

### folio 00r
   
   CARCERATOR
   a treytors anfesugyon           [85]
   eugh aberueth lemmyn scon
   a thev asowhy gocky
   
   [carcerarius ducit eos ad carcerem]
   
   syr iustis kymmer hep son
   naw alwyth agas pryson
##                        # Lewis 'prison'
   na fo dout a treghury           [90]
   
   [hic tradet sibi claves]
   
   PILATUS
   rak the vos geyler mar len
   me a re thy'so lemyn
   fekenel ol yn tyen
   carvenow inwet merthyn
   
   CARCERATOR
   grant merci syr iustis          [95]
   vynytha syngys of thy's
   
   [hic spiritus uenit ad portas inferni]
   
##   SPIRITUS CHRISTI
!! SPIRITUS IHC
   why pryncys a'n dewolow
   scon egereugh an porthow
   py mar ny wreugh y fyth guow
   yn certan kyns tremene         [100]
   rak an porthow hep dyweth
   a vyth ygerys yn weth
   sur may thello aberueth
   an myghtern a lowene
   
   LUCIFER
   ny dal thy's scornye gyne      [105]
   pyv myghtern a lowene
   a thesempys thy'm lauar
   
##   SPIRITUS
!! SPIRITUS IHC
   arluth cref ha galosek
   hag yn bateyl barthesek
   rak henna ygor hep mar         [110]
   why pryncis
   
   LUCIFER
   ny dal thy's scornye gyne
   pyv myghtern a lowene
   thy'mmo lauar
   byth ny thueth agy the'n yet   [115]
   ke yn kergh dywhans hep let
   na strech hep mar
   
##   SPIRITUS
!! SPIRITUS IHC
   arluth gallosek ha cref
   worto an porthow ny sef
   yn certan kyns tremene         [120]
   drefen mar mur yv ow ras
   ef yv gallosek yn cas
   ha myghtern a lowene
   why pryncis
   
   [franguntur portae inferni]
   
   [et sic tercio. tunc intrabit in
   infernum et dicit lucifer]
   
   LUCIFER
   a out guereseugh laddron       [125]
   gallas an porthow brewyon
   hag ol myns o
   belsebuc ha lawethan
   dylleugh luhes ha taran
   quyt a'n losco                 [130]
   
   BELSEBUC
   thy'nny gueres ny dal man
   myl vyl dyaul a vye guan
   er-y-byn ef
   yn nep tol fyen the'n fo
   alemma bys may thello          [135]
   sul a the'n nef
   
   TULFRYC
   ha my caugeon lawethan
   merwel a wren ow cul tan
   yn dan an chek
   ene ythese gynef               [140]
   moy ages myl vyl enef
   yn bros pur dek
   
   [hic spiritus extendit manum]
   
   ADAM
   an luef a'm gruk me a wel
   ha'y odor whekke ys mel
   ow tos warnaf                  [145]
   dre ov fegh ty a'm collas
   ha gans the wos a'm prennas
   merci pysaf
   
##   EUA
!! EVA
   lemmyn cryst agan arluth
   mur worthyans thy's del theguth [150]
   worth agan dry alemma
   bynyges re bo an prys
   may fe a venen genys
   an wyrhes ker maria
   
   [hic venit spiritus cum omnibus in platea]
   
##   SPIRITUS
!! SPIRITUS IHC
   a enefow ol warbarth           [155]
   deugh gynef ol why a wharth
   kemmys re wruk both ow thas
   ha nep na'n gruk war nep tro
   yn peynys trygens eno
   hep ioy prest may's teffo cas  [160]
   a a adam thy'so cres
   yn weth the ol ow fleghes
   myns yv guyryon
   yn paradys deugh thu'm clos
   th'agas prenne me a ros        [165]
   gos ow holon
   
   [hic spiritus ducit eos]
   
   ADAM
   a arluth mur gras re'th fo
   rak lowene ny gen bo
   yn le may fuen
   lemmyn pocvan ha lesky         [170]
   ow flerye ov movsegy
   kepar ha kuen
   
##   EUA
!! EVA
   a ihesu myghtern a nef
   ty re glewas agan lef
   yr ascen thy's                 [175]
   kemmys na greysa goef
   yn peynys yfarn y sef
   bys gorfen bys
   
##   SPIRITUS
!! SPIRITUS IHC
   eugh lemmyn yn paradis
   kepar del y gys prynnys        [180]
   marthys yn tyn
   bys ma thyllyf vy the nef
   yn vr-na cafus gynef
   re me a vyn
   myhal yn scon gorr'y th'y      [185]
   yn tekter hag yn mur ioy
   dre pegh a fue kellys kyns
   rag pan yskynnyf the nef
   me a fyn cafus gynef
   kekeffrys eleth ha syns        [190]
   
   [spiritus vadit ad sepulcrum comitatu angelorum]
   
   [et tunc adam cum videbit ibi ennoc
   etheliam quaerit admirando]
   
   ADAM
   creator a brys benen
   yn yfarn na feugh gynen
   fatel thutheugh why omma
   yma thy'mmo mur dysyr
   a wothfes ortheugh an guyr     [195]
   pyw ough leuereugh henna
   
   ENNOC
   ennoc sur ythof hynwys
   the'n plas-ma y fuf rafsys
   yn kyc yn knevs
   the nor vys ythaf arte         [200]
   rak gothaf mernens mey fe
   kyns ys deyth brus
   
   ADAM
   ellas pendra wreth yn bys
   ena anken ha trystys
   prest ow bones                 [205]
   woge bos yn lowene
   ty the dos drok yv gyne
   the vur ancres
   me a leuer an guyr thy's
   bewe pel a wruk yn beys        [210]
   yn lafur hag yn anken
   gorhemmyn dev a terrys
   dre henna y fuf dampnys
   the vos neffre yn yfern
   ow arluth cryst dr'y vercy     [215]
   a wruk ow dysprenne vy
   mes a yfarn yn teffry
   gans y kyc ha'y wos keffrys
   an enefow a ponow
   y's dros omma the'n golow      [220]
   me a leuer thy's hep gow
   na whyla gy mos the'n beys
   
   ENNOC
   reys yv thy'm agy the lyst
   emloth worth an antecryst
   hag ef thu'm gruthyl marow     [225]
   wose try deyth ha hanter
   bos yn nef yn vhelder
   gans cryst myghtern hep parow
   
   ADAM
   [adam loquitur ad heliam]
   ny won fatel yl wharfos
   ty a then omma the vos         [230]
   dyuythys yn kyc yn knevs
   me a'th pys gans the ganow
   lauar thy'mmo the hanow
   rak wheth byth ny thueth deyth brues
   HELIAS
   helyas of yn certan            [235]
   me a fue yn kert a tan
   the'n keth plas-ma kymerys
   yn plas-ma me a worto
   antecryst bys may teffo
   er-y-byn ythaf the'n beys      [240]
   
   ADAM
   prag ytheta er-y-pyn
   rak cryst a brennas yn tyn
   omma a'th dros
   an beys yv cales kylden
   yn lafur whys hag anken        [245]
   ha deyth ha nos
   
##   HELYAS
!! HELIAS
   antecryst yn lyes plu
##                           # ms <an antecryst ...>
   a treyl pobyl thyworth dev
   yn pup le may kertho ef
   the'n beys ny a er-y-byn       [250]
   hag yn y cous y'n fethyn
   dre grath a vap dev a'n nef
   yth orden agan lathe
   rak na yl agan fethe
   dre lauarow                    [255]
   ty a wor kyns dos the'n cres
   reys yv thy'n gothaf mernes
   ha bos marow
   
   [et tunc uertat ad latronem et dicit ei]
   
   ADAM
   ty creator bynyges
   fattel thuthte gy the'n cres   [260]
   na fues gynen yn yfarn
   lauar thy'mmo vy pyv os
   rag omma awos the vos
   gynef vy by nyn syw bern
   
##   DISMAS LATRO
!! DISMAS
   lader of a fue iuggys          [265]
   ha ryp ihesu cryst gorrys
   yn crous a pren
   me a gryes warnotho
   rak paynys pan na'n gefo
   tyller th'y pen                [270]
   y'n gylwys map dev yn prof
   ahanaf may portho cof
   pan deffe th'y wlascor ef
   thy'm y leuerys perfeyth
   agy the ewhe a'n geyth         [275]
   yn paradys ty a sef
   
   ADAM
   yn beys awos gothaf crok
   ny brefsys anken na drok
   dev guyn the vys
   bos yn yfarn yw drok fok       [280]
   ow lesky yn tan ha mok
   anken pup prys
   
##   DISMAS LATRO
!! DISMAS
   cryst yw arluth a vercy
   kemmys a fynno crygy
   ha'y pygy ef                   [285]
   hep dout ef a vyth sylwys
   pan fo a'n beys tremenys
   yth a the'n nef
   
   [tulfryk infernum dicit]
   
##   TULFRYK
!! TULFRYC
   ru'm fay lemmyn a'n caffen
   er an ascal y'n toulsen        [290]
   yn creys a'n tan
   ellas na thelleys a'm gwen
   th'y lesky vn luhesen
   ha crak taran
   
   BELSEBUC
   ellas thy'nny ny dal man       [295]
   duello luhes na taran
   th'y lesky ef
   govy vyth drok yv gynef
   bones mar lyes enef
   ow mos the'n nef               [300]
   
##   SATHANAS
!! SATANAS
   gouy er bos dywolow
   namn'agan dallas golow
   pan thueth an guas
   gallas mur a enefow
   a peyn hagh a tewolgow         [305]
   ellas ellas
   
   [tunc dicit joseph in carcere]
   
##   JOSEPH A.
!! JOSEPH
   ihesu map ras . agan sylwyas
   dues gueres ny
   ha drengys tas . a wruk pup gulas
   ha den a pry                   [310]
   
   NICHODEMUS
   amen yn weth . aberth yn beth
   del re'th worsyn
   pen vyghterneth . dre the eleth
   byth socor thy'n
   
   DEUS PATER
   eugh ow dew el . thu'm seruons lel
   yn pryson evs
   hep ygery . na fos terry
   drew hy yn mes
   
   MICHAEL
   a arluth ker . prest hep danger
   y wren the voth                [320]
   ol yn pup le . pur wyr neffre
   kepar del goth
   
   [hic descendant angeli et transient ad ioseph et
   Nichodemum in carcerem]
   
   GABRIEL
   yn mes duegh why . hep terry chy
   ha hep alwheth
   gylwys o why . pen arlythy     [325]
   gortheugh an beth
   
   JOSEPH
   the ihesu gras . luen yv a ras
   hag a vercy
   fos ny torras . na war tharas
   ny thue thy'nny                [330]
   
   NICHODEMUS
   cres ys a hos . dev a allos
   y vones thy'n
   scullyas y wos . rak yonk ha los
   sylwel mar myn
   
   [hic venient quatuor milites ad pilatum]
   
##   I MILES
!! MILES I
   [ad pilatum dicit]
   syre me a'th cusulse           [335]
   ordyne tus the wythe
   beth a'n treytor yv marow
   meneugh fest y wruk bostye
   an trege deyth dasuewe
   kyn fe lethys mar garow        [340]
   
##   II MILES
!! MILES II
   ha mar ny wrer y wythe
   y thyskyblon yn pryve
   a'n lader yn mes a'n beyth
   hag a leuer yn pup le
   yvos dasuewys arte             [345]
   ha gyllys the ken tyreth
   
##   III MILES
!! MILES III
   yn della mar a whyrfeth
   myl weth a uyth an dyweth
   me a'n te re synt iouyn
   ha hakere es an dalleth        [350]
   rak henna tus ervys freth
   gor th'y wythe a termyn
   
##   IV MILES
!! MILES IV
   mar ny fethe ef guythys
   gans y tus y fyth laddrys
   ha'n corf yn mes kymerys       [355]
   ha gorrys ef the ken pow
   y a leuer ol yn weth
   y vos daserghys a'n beth
   ha gyllys gans y eleth
   yn pur wyr the nef golow       [360]
   
   PILATUS
   eugh lemmyn ow marreggyon
   bys yn beth alemma scon
   del owgh tus ven
   cryst myghtern a'n yethewon
   na'n laddro an crystenyon      [365]
   guytheugh war peyn
   
##   I MILES
!! MILES I
   syre pilat hep parow
   guythe an corf yv marow
   dy'nny yv reys
   y laddre mar whyle den         [370]
   war ow ene ef a'n pren
   may fo dyswrys
   
   PILATUS
   gueyteugh ol er agas fyth
   pan bostyas the pen try deyth
   y tasserghy the vewnans        [375]
   gobar da why agas byth
   gon dansotha ha cruk heyth
   mar scap ytheugh the'n mernans
   
##   II MILES
!! MILES II
   me a'n guyth kyn tassorgho
   thy-worthy'n den na'n laddro   [380]
   by na porth dout
   dalhen mar cafaf ynno
   pur wyr ny scap kyn fynno
   na'n geffo clout
   
##   III MILES
!! MILES III
   ny'm bues ovn vyth annotho     [385]
   ha dreheuel kyn teffo
   scon me a re clout thotho
   may ro'n mayle war an dor
   agy the'n beth men yv clos
   me a'n guyth sur deth ha nos   [390]
   awos y dysciplys plos
   kyn teffons y vyth mar clor
   
##   IV MILES
!! MILES IV
   dun alemma cowethe
   y weles me a garse
   ow thastel ym-threheuel        [395]
   yn certan mar remvfe
   y pen crak me a torse
   kyn couse vyth mar huhel
   
   [et tunc ibunt ad sepulcrum]
   
##   I MILES
!! MILES I
   an beth me re anysyas
   warnotho yma men bras          [400]
   dres ol an myn
   coskyn ny gans dyaha
   kyn dasvewo ny'n dregha
   thywar y geyn
   tau sy cowys renothas          [405]
   vyth nynsyv yn della vas
   thy's lauaraf guyryoneth
   reys yw the onan golyas
   war y torn pup y thyffras
   y gowyth pyw a thalleth        [410]
   
##   III MILES
!! MILES III
   dallathans nep a fynno
   rak coske reys yv thy'mmo
   re synt iouyn
   sur lour of vy annotho
   den marow na threhavo          [415]
   sur bys deyth fyn
   
##   IV MILES
!! MILES IV
   guythens pup y tenewen
   ha me a gosk ryp y pen
   rag y wythe
   
##   I MILES
!! MILES I
   nynsus gorryth na benen        [420]
   byth wel cusyl bys vycken
   a lauarre
   
   [hic dormiunt milites]
   
   [tunc surrexit Ihesus a mortuis et iet
   ubicunque voluerit et cantant angeli
   cristus resurgens et postea dicit maria]
   
   MARIA
   a tas ker yn huhelder
   ty a formyas nef ha beys
   rak luen os a hunelder         [425]
   hag a allus kekeffrys
   ty a wor yn pup maner
   fatel fue ow map lethys
   yn grous yntre dev lader
   y corf whek a fue gorrys       [430]
   pan wylys vy y wane
   dre an golon gans an guv
   me a wruk scon clamdere
   byth ny wylyn yn nep tu
   y weles me a garse             [435]
   ha cous orth ow map ihesu
   mar ny thue thu'm confortye
   ow mornyngh vyth ogh ha tru
   me a wruk y anclethyes
   hag a'n gorras yn beth men     [440]
   the voth sur mar pe genes
   guelas ow map y carsen
   a tas dre the luen weres
   the pygy certan mensen
   tarye lemmyn na wrelles        [445]
   rak yma thy'mmo vy ken
   ow map whek me a vynse
   a luen golon the pygy
   a thos thy'm ha fystyne
   del thethyvsys thy'mmo vy      [450]
   y wres yn ban dasfewe
   the'n tryge deth yredy
   lemmyn gura ow kerenge
   kepar yn beys del vynny
   
   IHC.
   o salve sancta parens          [455]
   the nep yv ioy ow colon
   ha'm melder kepar ha kens
   dre pur natur ha reson
   pan wreth hepcor an bevnens
   hep guthyl na moy cheyson      [460]
   a hugh an eleth ha'n sens
   ty a thue the nef thu'm tron
   
   MARIA
   ota gy ow map ihesu
   dynythys thu'm confortye
   an tryge deth yv hythev        [465]
   thy-worthyf aban ethe
   whet ny ellys yn nep tu
   gothfos ganso fatel fe
   y carsen guelas an fvu
   anotho y voth mar pe           [470]
   
   [genuflectit Maria]
   
   IHC.
   ow mam whek ha'm kerenge
   me yv ihesus the vab ker
   me re thuth the'th confortye
   nak na vy gy yn a wher
   datherghys na wra doutye       [475]
   of a vernans ow melder
   ty a yl y atendye
   bos guyr ow cous kettep ger
   
   [Maria amplexatur eum et osculatur]
   
   MARIA
   a uap ker lowene thy's
   ha sylwadur a'n bys-ma         [480]
   a'n beth the vos datherghys
   y luen crygy me a wra
   ow colon yv mur huthys
   nynsus peyn orth ow greffya
   bynyges re bo an prys          [485]
   may wruk the thon y'm nascra
   vs whet the'th corf galarow
   na torment orth the greffye
   yw saw ol the wolyow
   a wylys vy the squerdye        [490]
   a wruk an gu ha'n kentrow
   the kyc precius dafole
   lauar thy'mmo caradow
   lemmyn gorthyp fatel fue
   
   [genuflectit Jhs]
   
   IHC.
   reuerons thy'so a vam ker      [495]
   henor mur ha lowene
   ny'm gref peyn yn nep maner
   a wrello thy'm drok neffre
   mernans trystyns hag anger
   me a wruk aga fethe            [500]
   may thyw lemmyn da ow cher
   nynsus tra orth ow greffye
   
   MARIA
   confortys yv ow colon
   pan clewys ow teryfas
   bones leghys the pascyon       [505]
   a fus tyn garow ha bras
   the'n tas huhel yn y tron
   y grassaf lemmyn an cas
   ty the vynnes thy'm danfon
   thu'm confortye the vap ras    [510]
   
   [osculantur et separant]
   
##   I MILES
!! MILES I
   mey fe me re goskes pos
   ha ru'm kemeres drok glos
   dre ow hvn me a welas
   neb ese aberth yn beth
   gans can ha mur a eleth        [515]
   the vewnans y tassorghas
   
##   II MILES
!! MILES II
   pur wyr me a henrosas
   ha war ow kyn a'n clewas
   yn mes a'n beth ow seuel
   mar syv dyenkys ellas          [520]
   rak me a wel an men bras
   war glan a'n beth fest huhel
   
##   III MILES
!! MILES III
   pos re teulseugh agas clvn
   rag me a'n guelas dufvn
   dresof ef a tremenas           [525]
   hag a wor yn pa vaner
   ganso crous worth y baner
   wharre ef a thyspleytyas
   
##   IV MILES
!! MILES IV
   yn sur gans ow dev lagas
   ow syuel me a'n guelas         [530]
   ha garow hag vthyk bras
   yn kerth gallas mes a'n beth
   ny yllyn syuel yn ban
   rak ovn anotho certan
   y wolow o mur a splan          [535]
   del leuaraf theugh yn weth
   
##   I MILES
!! MILES I
   a thysempys whylewhe
   mar a sethe the cuthe
   yn nep bos tewl py yn sorn
   mara kyllyn y gafus            [540]
   vynytha na theppro bous
   me a'n kelm auel pusorn
   
##   II MILES
!! MILES II
   me a'n kyf by god ys blod
   kyn fo an harlot mar wod
   ma mar houtyn y body           [545]
   for y dred noth by my hod
   hys red baner ne hys rod
   the pilat nan dryllyn ny
   
##   III MILES
!! MILES III
   na gefyn war ow ene
   kyn fen neffre ow ponye        [550]
   yn pup tol worth y whylas
   me a'n guelas ow nyge
   ganso mur a gowethe
   ha guyn o aga dyllas
   
##   IV MILES
!! MILES IV
   ha me yn weth a'n guelas       [555]
   ha ganso company bras
##                         # ms <ganso ev>
   orth y sywe lyes guas
   ny yllons bos nyfyrys
   tra uyth ny amont thy'nny
   sur y whylas ef na moy         [560]
   ym-cusylle gureny ny
   pyth yv guella the bos gurys
   
##   I MILES
!! MILES I
   pandra wren agan peswar
   a rak pilat sur hep mar
   pan theffyn ny yn teffry       [565]
   ef the seuel a'n beth men
   ha'y vos datherys certen
   y gous ny dal thy'nny ny
   
##   II MILES
!! MILES II
   y cussylyaf yn certan
   leuerel dos nerth warnan       [570]
   ha'y thon the ves
   yn vr-na y fyth clewys
   del ony ganse brewys
   hag elf at es
   
##   III MILES
!! MILES III
   yn della ny vynnyn ny          [575]
   a'n beth ef the thasserhy
   me a leuer
   par del o dev luen a ras
   ganso del fethas yu cas
   worth crous baner              [580]
   
##   IV MILES
!! MILES IV
   del leuaraf yn tor-ma
   honna yv an forth wella
   assentye ol the henna
   sur me a vyn
   ny fynnaf leuerel gow          [585]
   awos dout bones marow
   gallas ef the nef wolow
   gans eleth guyn
   
##   I MILES
!! MILES I
   saw pyw a vyn leuerel
   the vewnans ef the seuel       [590]
   hythew yn mes a'n beth pry
   nag a feth mos the'n iustys
   rag dout y vones lethys
   my ny vynnaf ieuody
   
##   II MILES
!! MILES II
   na porth dout me a genes       [595]
   mar pyth othom the'th weres
   hag a leuer fattel fue
   
##   III MILES
!! MILES III
   mar a talleth pertheges
   ny a wra y wowheles
   rak pup ol a gar bewe          [600]
   
   [et tunc eant ad pilatum et dicit IIIIs miles]
   
##   IV MILES
!! MILES IV
   lowene thy's syr pilat
   awos bos ny peswar smat
   guythe an beth ny ylsyn
   desefsen dotho ry what
   thy'nny ef a wruk an prat      [605]
   hag a fyes thyworthy'n
   
   PILATUS
   out warnough fals marregion
   pyth yw an whethlow ha'n son
   a glewaf aberth yn pow
   re vahun y tof yn weth         [610]
   mar sywe lyddrys a'n beth
   why a's byth ages ancow
   
##   I MILES
!! MILES I
   pilat the gous nynsyw vas
   nep na'n synso y sylwyas       [615]
   a thu goef
   me a'n guelas dre mur ras
   a'n beth gans ov dev lagas
   ow mos the'n nef
   
   PILATUS
   tau harlot out of my sygth
   rag mar ny'n kefough a plygth  [620]
   sur why a'n pren
   the'n beth pan y ges gorrys
   thy'mmo why a thethywys
   na'n laddro den
   
##   II MILES
!! MILES II
   me a leuer thy's rak clem      [625]
   dyswe thy'nny nychodem
   ha ioseph baramathya
   ha ny a thyswe yn weth
   an corf a sytseugh yn beth
   yw ihesu map maria             [630]
   
   PILATUS
   ty was geyler kesadow
   ygor scon an darasow
   ha heth an prysnes yn mes
   otte omma alwhethow
   ha mar ny wreth the ancow      [635]
   me a vyth by god ys pes
   
   CARCERATOR
   drew hy thy'mmo hep lettye
   ha me a's ygor wharre
   an darasow agan naw
   na greseugh bos treyson gures  [640]
   guel yv thywhy why mones
   ages honan the'n thev vaw
   
   [et tunc ipse eat ad carcerem et non
   inueniet eos et dicit pilatus]
   
   PILATUS
   ny geusyth mes a reson
   ple thesos ioseph caugyon
   ha'th cowyth nychodemus        [645]
   
   [descendit pilatus]
   
   a out ple ma an prysnes
   mar ny's cafaf scon thu'm dues
   ty a fyth drok oremus
   
   GARCON
   a syre na blamyowg ny
   a nyngese alwheow              [650]
   warbarth yn ages guyth why
   ha dyen an darasow
   
   PILATUS
   guyr a geusyth ievody
   hem yv marth hep falladow
   rak an darasow deffry          [655]
   dyen ol yns ha'n fosow
   marregyon theugh ny won blam
   rak thy'mmo y fye scham
   gul drok thywhy
   an prysners galsons yn weth    [660]
   ese yn dan naw alweth
   ny torsans chy
   
##   III MILES
!! MILES III
   henna ny a vyn notye
   le may thyllyn yn pup le
   certan y vos dasserhys         [665]
   kepar del sevys a'n beth
   the'n nef gans mur a eleth
   ny th'y weles yskynnys
   
   PILATUS
   teweugh awos lucyfer
   a henna na geuseugh ger        [670]
   pypenagol a wharfo
   ha why a's byth gobar bras
   penryn yn weth ha hellas
   me a's re theugh yn luen ro
   
##   IV MILES
!! MILES IV
   aban osa mar gortes            [675]
   ny a wra del leueryth
   ha pup onan ol iammes
   neffre parys thy's a vyth
   
   [et tunc ueniet maria magd. et maria
   iacobe et salome et dicit maria]
   
##   MAR. MAGD.
!! MARIA MAGD
   pendra wra-ma vy ellas
   ow arluth yn beth gallas       [680]
   hythew yv an trege deyth
   mones the vyras deffry
   mar a tueth ha dasserhy
   del leuerys thy'm perfyth
   
##   MARIA IACOBE
!! MARIA JACOBI
   mos the vyres me a vyn         [685]
   an corf a'm prynnes yn tyn
   mar tassorhas
   mur a confort ef o thy'n
   y vernans ef pan wylsyn
   ellas ellas                    [690]
   
   MARIA SALOME
   en trege deyth yv hythew
   corf cryst dasserhys mar syw
   mos the vyras
   rak an torment a'n gefe
   y'm colon yma neffre           [695]
   cvth-ma na'm gas
   
   [hic obuiabit eis]
   
   MARIA MAGD
   benenes theugh lowene
   ha maria iacobe
   ha salome kekeffrys
   kueth vs y'm colon eyhan       [700]
   mar seth corf dev y honan
   py le y fythe keffys
   
##   MARIA IACOBE
!! MARIA JACOBI
   yn della yma thymmo
   mur a torment bras ragtho
   mar ny fyn dre y rasow         [705]
   ow gueres a termyn ver
   ow colon ynnof a ter
   pur evn dre fyanasow
   
   MARIA SALOME
   yn della thy'mmo y wher
   arluth re wella ow cher        [710]
   war y lergh ef
   del ywe pen myghterneth
   me a grys yn mes a beth
   hythew a sef
   
##   MARIA MAG.
!! MARIA MAGD
   a fystynyn ny yn fen           [715]
   rag dreheuys yv an men
   thyworth an beth
   arluth fattel byth haneth
   mar ny wothefaf ple theth
   pen vyghterneth                [720]
   
##   MARIA IACOBI
!! MARIA JACOBI
   ha re pel ny re strechyas
   ow arluth yn kerth gallas
   mes a'n beth sur
   ellas ow colon yv claf
   ny won vyth pur y'n guelaf     [725]
   nep yv dev pur
   
   MARIA SALOME
   me a wor guyr hag a'n crys
   y vos yn ban dasserghys
   yn geth hythev
   fatel byth thy'nny lemyn       [730]
   agan arluth na gefyn
   ellas tru tru
   
   [cantant]
   
   ellas mornyngh y syngh mornyng y cal
   our lord ys deyd that bogthe ovs al
   
   MARIA MAGD
   ellas byth rak gallarow        [735]
   ow arluth whek yv marow
   a fue crousys
   
   [plerat mar. magd. ad monumentum]
   
   ef a porthas hep a wher
   mur a peyn war y corf ker
   rak tus a'n bys                [740]
   
##   MARIA IACOBI
!! MARIA JACOBI
   ny allaf guelas an fu
   anotho ef yn nep tv
   ellas gouy
   cous ganso me a garse
   y volungeth mar a pe           [745]
   yn pur deffry
   
   MARIA SALOME
   yma thy'mmo hyreth tyn
   yn ow colon pup termyn
   ha morethek
   ellas ow arluth ihesu          [750]
   rak ty yv luen a vertu
   ol gallosek

   ellas mornyngh y syngh mornyng y cal
   our lord ys deyd that bogthe ovs al
   
   MARIA MAGD
   ihesus cryst arluth a nef      [755]
   a clew lemmyn agan lef
   nep na grys ynnos goef
   ny fyth sylwys
   pan prydyryf a'y passon
   nynsa ioy vyth y'm colon       [760]
   ellas na allaf yn scon
   keusel worthy's
   
##   MARIA IACOBI
!! MARIA JACOBI
   gallas ef the ken tyreth
   ha ganso mur a eleth
   ellas lemmyn rak moreth        [765]
   ythof euthys
   me a'th pys arluth a ras
   a thanfon thy'nny cannas
   may ben nepith aswonfas
   fatel yw thy's                 [770]
   
##   MAR. SALOME
!! MARIA SALOME
   a ihesu luen a vercy
   ahanan gura prydyry
   theth wlascor pan deffyn ny
   clew agan lef
   rak hyreth galsof pur claf     [775]
   ny allaf syuel a'm saf
   ellas lemmyn pendra wraf
   a arluth nef

   ellas mornyngh y syngh mornyng y cal
   our lord ys deyd that bogthe ovs al
   
##   I ANGELUS
!! ANGELUS I
   me a wor a wheleugh why
   ihesu omma nynsugy
   rak seuys yw
   the veunans yn pur deffry
   del leuaraf vy thywhy          [785]
   par del yv gvyw
   
##   MA. MAG.
!! MARIA MAGD
   a el ytho thy'm lauar
   an corf na'n gefes vyth par
   py le re seth
   kepar del yv mur y ras         [790]
   ioy thy'm gans ow dew lagas
   y weles wheth
   
##   II ANGELUS
!! ANGELUS II
   a maria eugh yn scon
   leuereugh th'y thyskyblon
   ha the pedar                   [795]
   par del dythywys thethe
   ef a thue the galile
   pur wyr hep mar
   
##   MARIA IACOBI
!! MARIA JACOBI
   ytho dasserghys yv sur
   ihesu agan sylwadur            [800]
   gallas a'n beth
   gorthyans thotho ef pup prys
   ef yv arluth nef ha bys
   pen vyghterneth
   
##   MAR. SALOME
!! MARIA SALOME
   alemma dun ny the tre          [805]
   ha leueryn yn puple
   del wylsyn ny
   ihesu y vos dasserghys
   hag a'n beth yn kergh gyllys
   the'n nef deffry               [810]
   
##   MAR. MAGD.
!! MARIA MAGD
   neffre the dre my nynsaf
   ow arluth mar ny gafaf
   eth yn grous pren
   a ihesu myghtern a ras
   ioy thy'm vn weth the welas    [815]
   amen amen
   
##   MARIA IACOBI
!! MARIA JACOBI
   maria re bo gynes
   benneth ol a'n benenes
   ha benneth ihesu map ras
   a luen golon me a'n pys        [820]
   ioy grath a wul da pup prys
   thy'nny lemmyn a thu tas
   
##   MAR. MAG.
!! MARIA MAGD
   ow benneth geneugh yn weth
   a cryst del ythys yn beth
   ioy theugh guthyl da hethew    [825]
   arluth ro thy'mo an gras
   vn wyth the weles the fas
   the voth genes mara syw

### folio 65r
   
   MARIA SALOME
   amen amen may whyllyn
   cryst agan prennas yn tyn      [830]
   gans y gyk ha gans y wos
   mur a peyn a wothefys
   rak kerenge tus a'n bys
   del yw myghtern a gallos
   
   [hic mar. jacobi et salome recedunt a
   sepulcro et sedent parumper abhinc]
   
##   MAR. MAG.
!! MARIA MAGD
   nep a wruk nef . del eth yn beth
   war y lyrgh ef . mur ow hyreth
   cryst clew ov lef . pesaf y weth
   may fy gynef . orth ow dyweth
   arluth ihesu . ro thy'm an gras
   par may feyf gvyw . the gafos spas
   gynes hythev . sur yn nep plas
   may bome vu . ha guel a'th fas
   
   del os formyas . the'n nef ha'n lur
   ha dysprynnyas . thy'nny pup vr
   cryst ow sylwyas . clev mar a'th dur
   thy's daryvas . del garsen mur
   dre mur hyreth . ythof pur squyth
   ha'm corf the weth . yscarn ha lyth
   ple ma haneth . a wor den vyth
   may caffen wheth . cryst len a wryth
   
   [vadit ad ortum]
   
##   ORTOLANUS S. JHC
!! ORTOLANUS
   a vynyn ryth . py le ytheth
   rak kueth pygyth . garme a wreth
   na ol na scryg . nep a whyleth
   syghsys y treys . gans the thyv pleth
   
##   MAR. MAG.
!! MARIA MAGD
   arluth dremas . mar cothas myr [855]
   cryst ow sylwyas . ple ma the wyr
   er y whylas . rof thy's ow tyr
   ihesu map ras . clew ow dysyr
   
   ORTOLANUS
   a maria . del won the bos
   berth yn bys-ma . onan a'y uos [860]
   a'n guelesta . a thyragos
   a alsesta . y aswonfos
   
##   MAR. MAG.
!! MARIA MAGD
   galsen y ta . the'n kense fu
   map maria . henwys ihesu
   rak na'n guela . thy'm a nep tu[865]
   kueth a portha . ny gansen tru

### folio 00r
   
   [et tunc demonstrabat latus ejus ad
   mariam mag. et dicit:-]
   
   ORTOLANUS
   maria myr . ov pym woly
   crys my the wyr . the thasserghy
   thy's y whon gras . rak the thesyr
   ioy yn ow gulas . y fyth pur wyr[870]
   
##   MAR. MAGD.
!! MARIA MAGD
   a ker arluth . eth yn grous pren
   thy'm ny thogouth . amme the'th pen
   me a'th pysse . a lauasos
   lemmyn amme . vn wyth the'th tros
   
   [mulier noli me tangere]
   
   ORTOLANUS
   a vynyn ryth . na tuche vy nes [875]
   na na wra gruyth . na fo the les
   ny thueth an prys
   er na gyllyf . the'n nef thu'm tas
   may tewhyllyf . arte thu'm gulas
   the gous worthy's              [880]
   
##   MAR. MAG.
!! MARIA MAGD
   cryst clew of lef . lauar an vr
   may tuth a'n nef . arte the'n lur
   the cous worthy'n
   the thyskyblon . yv serrys mur
   ha'n yethewon . gans nerth pup vr[885]
   yge kerhyn
   
   ORTOLANUS
   o maria . lauar thethe
   pur wyr me a . the galile
   del leuerys
   ha dres henna . porth cof lauar[890]
   confort yn ta . thy'mmo pedar
   mur yu kyrys
   
   [hic venit maria ad apostolos et dicit
   eis in Galilea]
   
##   M. MAGD.
!! MARIA MAGD
   lemmyn a abesteleth
   lauaraf theugh newothow
   ihesu dasserghys a'n beth      [895]
   me a'n guelas agynsow
   worto y keusys yn weth
   y vyrys y wolyow
   aga guelas o trueth
   the'n bys kyns ens ylyow       [900]
   
   THOMAS
   tav ty wrek gans the whethlow
   ha cous guyr del y'th pysaf
   cryst a fue lythys garow
   y vos byw my ny gresaf
   na wast na moy lauarow         [905]
   rak gowegneth ny garaf
   agan arluth yw marow
   ellas guyr a lauaraf
   
##   M. MAG.
!! MARIA MAGD
   guyr a gousaf vy thomas
   ha me a'n pref kyn kescar      [910]
   agensow my a'n guelas
   an arluth na'n gefes par
   ha gynef y tanfonas
   y te theugh pare veugh war
   kepar ha del ambosas           [915]
   ny hynwys thy'm saw pedar
   
   THOMAS
   tav ha na gous ty venen
   me a'th pys scornye gynen
   lemyn na wra
   stout awos castel maudlen      [920]
   mar querth me a ter the pen
   thy's awartha
   
##   M. MAGD.
!! MARIA MAGD
   awos ovn my ny tauwaf
   me a'n pref guyr a gousaf
   kyns ys dybarth                [925]
   kepar del yv myghtern nef
   gans a'n tas dev yma ef
   a thyow barth
   
   PETRUS
   a ihesu cryst guyn ow bys
   clewas y vones sevys           [930]
   yn mes a'n beth
   rak me a wor fest yn ta
   y vos map the varia
   ha dev yn weth
   
   THOMAS
   peder tav ha gas the flous     [935]
   rak euereth yv the gous
   ef the seuel
   byth ny yl awos an bys
   den vyth bones dasserhys
   wose merwel                    [940]
   
   JACOBUS MAJOR
   a gil thomas fest yn ta
   map dev dasserhy a wra
   pan y vynno
   rak ihesu map maria
   ef a wruk nef ha'n bys-ma      [945]
   tra uyth nago
   
   THOMAS
   a iamys thy's ny dal man
   den a vo marow certan
   ny thasvew nes
   vfereth fol yv na'n gas        [950]
   lemmyn mos the tharyuas
   tra na wra les
   
   JOHANNES
   a thomas assosa fol
   hen yv agan crygyans ol
   ihesu cryst woge merwel        [955]
   y vones gorrys yn pry
   woge henna dasserghy
   the pen try dyth ha seuel
   
   THOMAS
   a iowan na gous a drues
   rak ahanas marth a'm bues      [960]
   ty the leuerel folneth
   cryst a fue dre galarow
   yn grous pren gurys pur varow
   war nep a'n gruk ow molleth
   
##   BARTHOL.
!! BARTHOLOMEUS
   thomas crys thy'm kyn of los   [965]
   ny'n gyfye den gallos
   the'n mernens y worre ef
   ragon y fynnes merwel
   ha mos yn beth ha seuel
   rak dry pup crystyon the'n nef [970]
   
   THOMAS
   a bertyl asoge mvs
   ha goky dres ol an dus
   py ytho fol
   dev a alse hep merwel
   gul the pup den ol sylwel      [975]
   dres an beys ol
   
   MATHEUS
   hen yv guyr ef a galse
   pup tra y thyswul arte
   moy ys na fe
   saw bytegyns ragon ny          [980]
   cryst a vynnas mos yn pry
   ha dasuewe
   
   THOMAS
   h'essoge goky mathew
   mar asos fur ty a tew
   hag a ymden                    [985]
   ny vew dre ver lauarow
   nep a wylys o marow
   war an grous pren
   
   PHILIPPUS
   ellas the vos mar wokky
   cammen na vynnyth crygy        [990]
   pen vyghterneth
   hag ef ow cous thy'nny ny
   woge merwel y syvy
   yn mes a'n beth
   
   THOMAS
   tav sethe vyn ty phelip        [995]
   rak pur wyr ty a gam dip
   warnotho ef
   cryst o brew y esyly
   ha war y corf myl woly
   ellas ny sef                  [1000]
   
##   IACOBUS MAJOR
!! JACOBUS MAJOR
   a na lauar yn della
   ihesu an arluth guella
   na yl syuel
   rak pur wyr dasserghys yw
   bos y seruont nagos guyw      [1005]
   da yth heuel
   
   THOMAS
   a ty iacob bew a pe
   y seruont me a vye
   fest yn lowen
   sav ef ny vew gas the son     [1010]
   an dreyn bys yn ympynnyon
   eth yn y pen
   
   SYMON
   kynseth an dreyn yn y pen
   dre'n golon yn tenewen
   guylys an guv                 [1015]
   bytegyns reys yv crygy
   ihesu cryst the thasserghy
   del yw guyr thyw
   
   THOMAS
   a symon na gous vn ger
   navyth navyth yn a wher       [1020]
   ny seuys nes
   saw yn della mara pe
   warbarth ol ny a vye
   marthys at es
   
##   IUDA
!! JUDAS
   syr thomas yn della yv        [1025]
   ef re thassorghas hythyv
   yn mes a'n beth
   rak na wrello dasserghy
   neffre nygen byen ny
   ioy hep thyweth               [1030]
   
   THOMAS
   iude iude gas the gres
##                          # ms <a iude iude ...>
   y golon squyrdys a les
   me a welas
   awos a gousa den vyth
   an kerth corf-ne gorthewyth   [1035]
   ny thassorghas
   
   ANDREAS
   tav thomas ha na gous ger
   pur wyr agan arluth ker
   dasserghys yw
   yn sur re re thyscryssys      [1040]
   rak maria a geusys
   worto hythyw
   
   THOMAS
   asota gokky androw
   an voran re geusys gow
   na preder ken                 [1045]
   neffre ef the thasserghy
   me ny fynnaf y grygy
   bew hedre ven
   
##   MAR. MAGD.
!! MARIA MAGD
   ny leuerys vn ger gow
   rak thy'm ol y wolyow         [1050]
   a thyswethas
   ha the henna me a vyn
   don dustuny pup termyn
   bos guyr an cas
   
   [hic descendant thomas et maria magd.]
   
   THOMAS
   awos lauarow trufyl           [1055]
   ny grysaf thy's ty a fyl
   gul thy'm crygy
   kyn whrylly flattre mar mur
   ahanas tra uyth ny'm dur
   kyn thos bysy                 [1060]
   
   MARIA MAGD
   me a leuer an guyr thy's
   an el thy'n a leuerys
   sur worth an beth
   y vos yn ban dasserghys
   ha the nef golow gyllys       [1065]
   gans mur eleth
   
   THOMAS
   tav flattores na gous moy
   ny fynnaf thy'so crygy
   y vos the'n nef
   an corf a wylys marow         [1070]
   mur yv ow fyenasow
   war y lergh ef
   
##   MAR. MAGD.
!! MARIA MAGD
   sur maria iacobe
   ha maria salome
   thy'm dustyny                 [1075]
   kepar ha me a welas
   del leuaraf thy's an cas
   gura y crygy
   
   THOMAS
   byth ny yl mos y'm colon
   an corf marow thyragon        [1080]
   the thasserghy
   pan predyryf a'y passyon
   moreth a'm kymmer yn scon
   ragtho govy
   
   MARIA MAGD
   yma marth thy'm ahanas        [1085]
   bos the golon mar calas
   na'n crygyth ef
   mar ny wreta y crygy
   byth ny thueth neffre the'n ioy
   sur vs yn nef                 [1090]
   
   THOMAS
   tav the gy lemmyn rak meth
   gans ihesu nyn sos pryveth
   sur yn della me a grys
   peghadores es hep gow
   an brassa ege yn pow          [1095]
   gans pup ol ty o gylwys
   
##   MA. MAGD.
!! MARIA MAGD
   me re bue peghadoras
   a peghas marthys yn fras
   war ihesu me a cryas
   ow trespas thy'mmo gafe       [1100]
   ha thy'm ef a leuerys
   the pegh thy's a vyth gefys
   dre the fay ythos sylwys
   ha na moy na wra peghe
   thomas ythos pur woky         [1105]
   drefen na fynnyth crygy
   an arluth the thasserghy
   du pask vyttyn
   nep na crys ny fyth sylwys
   na gans dev ny vyth trygys    [1110]
   ha rak henna me a'th pys
   creys a termyn
   
   THOMAS
   sens the clap na fyth bysy
   rak ny fynnaf thy's crygy
   an corf a wylys a vy          [1115]
   tackys yn grous gans kentrow
   gans gu lym y a'n guanas
   dre an golon may resas
   the'n dor an gos a cothas
   hag a'n gruk ef scon marow    [1120]
   
   ny yl an corf-na bewe
   na seuel yn ban arte
   sur ty venen
   nynsus den vyth a bys-ma
   a wra gul thy'm yn tor-ma     [1125]
   crygy nahen
   
##   MAR. MAGD.
!! MARIA MAGD
   thomas ty yv muskegys
   hag yn muscokneth gyllys
   drok yv gynef vy lemmyn
   me a'th cusyl a grysy         [1130]
   ha ma ny wreth yn teffry
   ty a fyth sur edrek tyn
   
   THOMAS
   genough aban na'm byth cres
   thy wortheugh mennaf mones
   adro yn pow                   [1135]
   nynsough lemmyn gokyes
   yn della dev thu'm gueres
   ny garaf gow
   
   [tunc Ihc. venit ad apostolos et dicit
   in Galilea januis clausis osculatur eos]
   
   IHC.
   cres dev a abesteleth
   my cryst the seuel a'n beth   [1140]
   creseugh yn ta
   rak certan kemmys a'n crys
   ha a vo lel vygythys
   sylwel a wra
   
   PETRUS
   a arluth ker guyn ow bys      [1145]
   the welas yn tasserghys
   ihesu kyn wruk the naghe
   luen tregereth me a pys
   del vs yethewon pup prys
   omma worth agan baghe         [1150]
   
   ihesu arluth nef ha beys
   ha sylwadur thy'n keffrys
   gaf thy'mmo vy ow trespys
   rak mur yv ow govygyon
   yma thy'm sur edrek tyn       [1155]
   rak the naghe gy lemmyn
   mercy pysaf pup termyn
   yn certan a luen golon
   
   IHC.
   pedar gyffyens ty a fyth
   rak the eddrek yv perfyth     [1160]
   dre'n spirys sans
   par del y'th prynnys yn ker
   ha fasta sy the vreder
   yn luen grygyans
   
##   IOHANNES
!! JOHANNES
   a arluth ythof lowen          [1165]
   ty the vynnes dos gynen
   omma th'agan lowenhe
   henna me a leuer wheth
   ythesen dre pur hyreth
   war the lergh ov th'ymwethe   [1170]
   
   IHC.
   thywortheugh my a thu'm glas
   a thyow barth the thu tas
   yth ysethaf
   thagas fastye yn crygyans
   theugh confort a spyrys sans  [1175]
   a thanfonaf
   
##   IACOBUS MAJOR
!! JACOBUS MAJOR
   arluth assyv varthusek
   pan thueth ihesu gallosek
   th'agan myras
   ha leuerel thy'nny cres       [1180]
   asso fast ytho dyges
   agan daras
   
   [hic recedit ihc. ab apostolis]
   
   ef yv arluth a allos
   hag a prynnas gans y wos
   pobel a'n beys                [1185]
   ihesu cryst the thasserghy
   vn deyth vs ow tos go y
   kemmys na'n crys
   
   MATHEUS
   thy'n kyns ef a leuerys
   ol annotho del whyrys         [1190]
   yn nor bys-ma
   rag a'n prenna y fyrwy
   hag arte y tasserghy
   woge henna
   
   JOHANNES
   by ny geusy ken ys wyr        [1195]
   nep a formyas mor ha tyr
   hag ol pup tra
   yn weth ol rag agan les
   y fue gynys a wyrhes
   ker maria                     [1200]
   
##   IACOBUS MINOR
!! JACOBUS MINOR
   ihesu asse yllyn ny
   lemmyn kymeres mur ioy
   gethfos the wyr
   cryst agan prennas yn tyn
   ef the thos the gous worthy'n [1205]
   th'agan dysyr
   
   SYMON
   lemmyn leuerys thomas
   an arluth na thassorghas
   prof ny ny wra
##              # ms <ny wra>
   warbarth ol del y'n guelsyn   [1210]
   thyragon ow cous worthyn
   map maria
   
##   IUDAS
!! JUDAS
   thu'm tybyans wheth ef ny grys
   bos ihesu cryst dasserghys
   dre y mur ras                 [1215]
   yma dout thy'm pur theffry
   mars ef a'n creys nagusy
   aberth yn fas
   
   ANDREAS
   the grygy thomas a thue
   rag gans ov arluth y fue      [1220]
   kyns lemmyn marthys kerys
   ha kemmys an gorthyo ef
   gans mur ioy y tue the'n nef
   dre y thadder oberys
   
   PHILIPPUS
   me a leuer thywhy why         [1225]
   ol warbarth don dustuny
   bos cryst a'n beth dasserghys
   ny a'n gorthyp certan ef
   y fue gynen arluth nef
   ha worthy'n ol a geusys       [1230]
   
   [cleophas et socius ambulant in platea]
   
   CLEOPHAS
   a cowyth me re clewas
   tus ow cous mur a barth bras
   yn geyth hythew
   cryst a fue yn grous gorrys
   yn mes a'n beth dasserghys    [1235]
   certan ythyw
   
   SOCIUS
   hep dout marsyw guyr henna
   me a vyn mos alemma
   pur thystough th'y
   rak dev yv ha den yn weth     [1240]
   don agan offryn the'n beth
   yn fen guren ny
   
   CLEOPHAS
   ru'm leaute dun a thystough
   namna fue ow colon trogh
   pan wylys gorre an gu         [1245]
   yn golon dre'n tenewen
   ha'n guryn spern war y pen
   rag ef o pur wyr map du
   
   SOCIUS
   whet yma mur a lostvan
   yn ov colon ow honan          [1250]
   ol ragtho ef
   awos trauyth nynso reys
   mos the worre the'n mernes
   map dev a'n nef
   
   IHC.
   bos trest thywhy pendra wher  [1255]
   ha ponfosyk agas cher
   may though serrys
   nagues ioy y ges colon
   lemyn dar nep marthegyon
   vs wharfethys                 [1260]
   
   CLEOPHAS
   [tu peregrinus es]
   a nynsose pryeryn
   vfereth yv thy's govyn
   pyth yv an marth a wharfe
   a vn profus bynyges
   yn grous ha thyw vregh a les  [1265]
   squerdys y treys ha'y thywle
   
   SOCIUS
   ha ene dre gallarow
   woge y vos gurys marow
   tus yn beth a'n anclethyas
   rak henna mos a wren th'y     [1270]
   del yv leuerys thy'nny
   lemmyn ef re thassorhas
   
   IHC.
   ysough gokky ha fellyon
   ha teul yn agas colon
   rak fout crygy                [1275]
   reys o the cryst mos yn beth
   ha the pen try deyth yn weth
   sur dasserghy
   
   CLEOPHAS
   dasserhy sur ef a wruk
   ha mur a paynys re thuk       [1280]
   war y corf ker
   y whylsyn y verthurye
   hag yn grous pren y squerdye
   drok agan cher
   
   IHC.
   ragas bo cres ha mur ioy      [1285]
   pyth yv teulys genouhgh why
   bos erbyn nos
   an corf a whyleugh deffry
   ganso ytheugh yredy
   sur yn y clos                 [1290]
   
   SOCIUS
   kepar del eson yn weth
   keffrys yn kueth yn moreth
   ragtho hep fravs
   ny iuggyn mones nep pel
   lemmyn bys yn vn castel       [1295]
   henwys emmavs
   
   IHC.
   lemmyn me a grys yn ta
   y fynnaf vy mos pella
   es ough haneth
   sav bytygyns cresough why     [1300]
   an corf-na the thasserghy
   kyns yv aneth
   
   CLEOPHAS
   tryk gynen a gouwyth ker
   rak namnag yw gorthuer
   ha dewethas                   [1305]
   yma thy'mmo cowyth da
   mur a ioy sur yn ter-ma
   a'th tyryvas
   
   [hic paratur panis]
   
   IHC.
   ytho gyneugh me a tryk
   y ges byth ioy na thyfyk      [1310]
   theugh lauara
   yssetheugh a termyn ver
   a-thyrageugh me a ter
   torth a vara
   
   [ostendit eis vulnera]
   
   SOCIUS
   a arluth pen ylyow            [1315]
   me a wel the wolyow
   warbarth a les
   
   [hic transiet Jhc de cleophas et socius]
   
   kettel tersys an bara
   aswonys cryst a gara
   mar tha del reys              [1320]
   
   [nonne cor nostrum ardens erat nobis in uia]
   
   CLEOPHAS
   a nynsese ynnon ny
   agan colon ow lesky
   a ihesu map maria
   pan wruk an bara terry
   ha'n scryptor y egyry         [1325]
   literas nobis in via
   
   SOCIUS
   ese dour ha ponvos bras
   wharre y gen lowennas
   kettel thueth er agan pyn
   ny gen bo whans guariow       [1330]
   a les ol y wolyow
   a-thyragon pan guylsyn
   
   CLEOPHAS
   ny a yl bos lowenek
   guelas ihesu galosek
   arluth a ras                  [1335]
   ef yv sur luen a verci
   nep a wrello y pygy
   ny fyl a gras
   
   SOCIUS
   ny a fyn leuerel ol
   yn pow sur the pub den ol     [1340]
   fatel wrussyn ny keusel
   orth an arluth ker ihesu
   ha mettye orto hythu
   yn forth certan dyougel
   
   [cleophas et socius transeunt versus apostolos]
   
   [tunc thomas ueniet ad apostolos et dicit petrus]
   
   PETRUS
   thomas lemmyn gueyt crygy     [1345]
   an arluth the thasserghy
   rak omma y fue gynen
   ha kekemmys na'n cresso
   goef termyn a theffo
   deuones a brys benen          [1350]
   
   THOMAS
   a pedar ty a'n nahas
   rak bos y peyn mar ahas
   thy's ny gressaf
   ha me a'th peys gas the wov
   na whyle plontye whethlow     [1355]
   del y'th pesaf
   
##   IOHANNES
!! JOHANNES
   pur wyr gow ny leuer ef
   ihesu cryst map dev a'n nef
   a thueth yn chy
   ha'n darasow ol deges         [1360]
   whet y lauar a fue cres
   ol thywhy why
   
   THOMAS
   iohan nynsos lemmyn flogh
   namnag yw ov colon trogh
   rag agas cous                 [1365]
   ihesu agan arluth ny
   ellas ny yl dasserghy
   sur war nep ovs
   
##   IACOBUS MAJOR
!! JACOBUS MAJOR
   thomas na vyth dyscrygyk
   pys gans colon dywysyk        [1370]
   war cryst a'n nef
   a'n beth sur ef a syuys
   rak hythew ny a geusys
   ol orto ef
   
   THOMAS
   iamys thy'm na wra duon       [1375]
   rak kueth lour vs y'm colon
   may thyw pur claf
   ha whet mur ov galarow
   bones ow arluth marow
   ha na'n guelaf                [1380]
   
   MATHEUS
   hythew a tryckes yn tre
   thyragos ty a'n guelse
   byw yn poynt da
   an guyryoneth kyn clewyth
   awos tra uyth ny'n cregyth    [1385]
   marth yv henna
   
   THOMAS
   a synte mari mathew
   mar a colyth ty a tew
   gans the whethlow
   gul ges ahanaf a wreth        [1390]
   marth yv gynef na thues meth
   ow keusel gow
   
   PHILIPPUS
   thomas gov ef ny geusys
   saw thy'so y leuerys
   kepar del yw                  [1395]
   cryst yv pen gor ha benen
   yn chem-ma y fue gynen
   pur wyr hythyw
   
   THOMAS
   a phylip geneugh ny fue
   mar ny vyth an whethlow due   [1400]
   yn ages mysk
   dre pur anger ha duon
   me a wor lour nep onon
   sur me a wysk
   
##   IACOBUS MINOR
!! JACOBUS MINOR
   thomas serry thy's na dal     [1405]
   cryst arluth merciabal
   dassorghas sur
   ahanas marth yv gyne
   mar a kyllyth the ene
   nynsos den fur                [1410]
   
   THOMAS
   ov bos serrys nynsyw marth
   ages bones ol warbarth
   porrys worth ov duwenhe
   duon agas lauarow
   ha hyreth bos cryst marow     [1415]
   pur wyr a yl ow guethe
   
##   BARTHOLO.
!! BARTHOLOMEUS
   warlergh cryst mar asos trest
   lemmyn pur lowenek fest
   bos ty a yl
   crys ef the seuel a'n beth    [1420]
   ha lowene hep thyweth
   thy'so ny fyl
   
   THOMAS
   fettel allaf vy crygy
   corf ihesu the thasserghy
   a wylys a vy marow            [1425]
   an laddron a'n dyalas
   dre lyes torment ahas
   ha dre mur a galarow
   
   SYMON
   aban na dal the gesky
   dout tan yfarn the'th lesky   [1430]
   bos dyscregyk
   ha maga fuer drok deffry
   mones the hepcor an ioy
   byth na thyfyk
   
   THOMAS
   a symon my ny'm bues dout     [1435]
   the leuarow kyns yns stout
   ny dalons man
   ihesu the verwel mar scon
   dre pur hyreth ow colon
   mart yv na ran                [1440]
   
##   IUDA
!! JUDAS
   a creys the'n nep a'n guelas
   yn few aban dassorghas
   y fue gynen
   mur fest y gen lowenhas
   dotho ny thyalwhethas         [1445]
   gour ha benen
   
   THOMAS
   ken ys wyr a leueryth
   iude mar a'm evn geryth
   me a'th pys thymmo gas cres
   tarosfan a thue deffry        [1450]
   war tus vas pan vons yn chy
   h'aga darasow degeys
   
   ANDREAS
   thomas ty yv me a grys
   an gokye den yn beys
   ha henna yv drok              [1455]
   dout mar ny vynnyth crygy
   bos yn yfarn ow lesky
   yn tan yn mok
   
   THOMAS
   andrev mur yv the thysyr
   an dra-na na yl bos guyr      [1460]
   gul thy'm crygy
   y vos yn ban dathserghys
   ha the'n beys arte treylys
   yssos goky
   
   [hic descendit thomas]
   
   CLEOPHAS
   a thomas nynsyw goky          [1465]
   y thesas ow muskegy
   yn mes a forth
   ty a alse sur crygy
   the'n abesteleth deffry
   galsos pur worth              [1470]
   
   SOCIUS
   mos a wren ny the'n castel
   emavs gylwys dyougel
   leuaraf thy's
   ha war forth ny a gafas
   ihesu yv arluth a ras         [1475]
   lemmyn thy'n crys
   
   THOMAS
   adres pow sur palmoryon
   y a fyth mur gowygyon
   hag a leuer the tus gow
   nynsa y'm colon hytheu        [1480]
   why the geusel orth ihesu
   ow arluth whek caradow
   
   CLEOPHAS
   an scryptor thy'n agores
   pur wyr a thalleth moyses
   ha lyes profus aral           [1485]
   me a wor y bones ef
   arluth a'n bys-ma ha nef
   cous ganso genen o mal
   
   SOCIUS
   an arluth ihesu guella
   a-thyragon torth vara         [1490]
   ef a torras
   a rak agan lagasow
   a les ol y wolyow
   ny a welas
   
   THOMAS
   teweugh rak meth dew adla     [1495]
   ym-thysquethas ny vynna
   the plussyon a uelough why
   a re'n arluth dev a ras
   yma thy'mmo gorgys bras
   ahanough yn pur deffry        [1500]
   
   CLEOPHAS
   na gymer hemma gorgys
   rak an arluth a geusys
   hythew worthy'n yn geyth splan
   crys y vones dasserghys
   ha mar ny wreth ty sylwys     [1505]
   neffre ny bythyth certan
   
   THOMAS
   nynsyv crygy the beggars
   hag a fo aga dyllas
   cloutys gans dyuers pannow
   nynsough lemmyn gowygyon      [1510]
   ow mos dres pow flatturyon
   ow leuerel an nethow
   
   SOCIUS
   galsos lemmyn pur woky
   rak na fynnyth thy'n crygy
   a foul thomas                 [1515]
   galsos mur yn dyscrygyans
   ny'm bus a'th lauarow whans
   aga clewas
   
   CLEOPHAS
   thomas ty yv dyscrygyk
   pur wyr ha mur anfusyk        [1520]
   ty a yl bos cuthygyk
   na grys y vos dasserghys
   yma thy's colon galas
   na le ys ty the vynnas
   gase the ves an er bras       [1525]
   ken ny yllyth both sylwys
   
   THOMAS
   ellas ny won pendra wraf
   ow arluth rak na'n guelaf
   neffre ny fynnaf crygy
   ken ben vyth mar mur duwon    [1530]
   er na hyndlyf y golon
   gans ov luef dre y woly
   
   [tunc ihesu veniet ad apostolos et dicit]
   
   IHC.
   a abesteleth thyugh cres
   lemmyn an daras dyges
   fast warnough why sur kyn o   [1535]
   me re thuth th'agas myres
   
   [januis clausis osculatur eos]
   
   y grygyans pup ol guythes
   puppenagol a wharfo
   a thomas doro the luef
   yn woly guynys may fuef       [1540]
   dre an golon
   hag yn treys hag yn thyvle
   crys yn tyn me the prenne
   an grystonnyon
   
   THOMAS
   a arluth kymer pyte           [1545]
   dev merci yn cheryte
   gon lour ty yw
   me a'th pys thy'm a gafe
   ny gresyn ty the vewe
   wheth bys hythew              [1550]

### folio 72r
   
   IHC.
   thomas rak ty the weles
   ol ow golyow a les
   yn the golon ty a grys
   the kekemmys na'm guello
   hag yn perfyth a'n cresso     [1555]
   ow len benneth me a pys
   
   THOMAS
   arluth bynyges re by
   kepar del os luen a gras
   parys prest yv the vercy
   the'th seruont sur yn pup plas[1560]
   byt nyn gevyth fout a ioy
   nep a yl guelas pe fas
   pan ello ow corf yn pry
   guyth vy rak an ioul drok was
   
   a thev ysse fuef goky         [1565]
   pa na vynnan vy crygy
   a'n beth y vos dasserghys
   ha me guarnys gans lyes
   yn cref bras me re peghes
   arluth geffyans thyworthy's   [1570]
   
   IHC.
   lemmyn ow abesteleth
   seueugh yn agas crygyans
   aban of seuys a'n beth
   gothfetheugh y's byth sylwans
   ha pup crystyon ol yn weth    [1575]
   a vynno pygy gyfyans
   y's kyrhaf gans ow eleth
   dre vertu a'n spyrys sans
   
   ow bennath genogh re bo
   me a vyn mones thu'm gulas    [1580]
   ysethe del reys thy'mmo
   yn nef a thyow thu'm tas
   the'n crystynnyon ol adro
   yntrethe gasaf ow ras
   yn ow gulascor may teffo      [1585]
   bewnans neffre ioy hep cas
   
   [et sic finiatur resurreccio domini]
   
   [hic ludit teberius Cesar]
   
   [et incipit morte pilati et dicit
   tiberius cesar]
   
##   TYBERIUS CESAR
!! IMPERATOR
   hep par of dres tus a'n bys
   sav bones mur ow thrystys
##                               # ms <thrystyuys> for _thristuz_? Norris reads <thrystynys>.
   ow bones claf
   pyth yv guella the vos gurys  [1590]
   mar ny allaf bos yagheys
   ny won pyth wraf
   
   CONSULTOR
   arluth ow cusyl yv sadt
   dan veneugh why the pyladt
   gans messeger                 [1595]
   may tanfonno thyugh yn scon
   cryst myghtern a'n yethewon
   kettuth ha'n ger
   ha henna saw agas gura
   a pup cleues yn bys-ma        [1600]
   del yv duv pur
   
   ef yv arluth nef ha bys
   ganso ty afyth sauwyys
   pur wyr yn sur
   
   IMPERATOR
   ow bennath thy's conseler     [1605]
   lygth of fout ow messyger
   ow seruont da
   reys yv thy's mones nygys
   thy'mmo vy a thesempys
   pols a lemma                  [1610]

### folio 72v
   
   NUNCIUS
   lord tibery by my hovd
##                             # ms <houd>? corrected to <hovd>.
   a wette vy lygth of foud
   theugh dyuythys
   a hanaf pendra vynny
   lauar thy'mmo vy deffry       [1615]
   a thesempys
   
   IMPERATOR
   ke bys yn pilat yn scon
   cryst myghtern a'n yethewon
   yv dev hep par
   pyse thy'm ma'n danfonno     [1620]
   thy worthyf gras ma'n geffo
   thotho lauar
   
   NUNCIUS
   a arluth ker . sur hep danger
   guraf the nygys
   ny strechyaf pel . genes farwel[1625]
   leuaraf thy's
   
   [ad pilatum dicit]
   
   syre pilat lowene thy's
##                          # <syre> might be read <syr>, the <e> is a final flourish to the <r>.
   genef yth os dynerghys
   gans cesar an emperour
   thotho gueyt may tanfenny     [1630]
   cryst bys yn daras y chy
   dres pup methek del yv flour
   
   PILATUS
   messeger me a'th pys ke
   a berth yn pow the wandre
   vn pols byan                  [1635]
   rak mar asugy yn wlas
   me avyn mos the vyras
   sur ow honan
   
   [et tunc nuncius et iet et spaciabit in
   platea parumper et ei obuiabit uernona]
   
   VERNONA
   den yonk whek guandre a wreth
   me a'th pys pyv a whylyth     [1640]
   thy'mmo lauar
   
   NUNCIUS
   pandra yv henna thyso
   guelhee ny yllyth thymmo
##                        # The second <e> added later to ms.
   pur wyr hep mar
   an emp'rour ren danfonas      [1645]
##                        # ms <emperour>; <ren> for <rem>?
   a whylas yn pow gueras
   thotho yma cleues bras
   nygyf methek a'n sawya
   plema ihesu the pygy
   a leuerel thymmo vy          [1650]
   ef a'n sawse yn teffry
   a pup dysseys yn bys-ma
   
   VERNONA
   ihesu a whylyth deffry
   marow yw gallas yn pry
   nep o agan arluth ny          [1655]
   ha pylat a'n dyallas
   saw an corf-na byw a pe
   an emperour ef sawse
   maga tek bythqueth del fue
   kynfe y cleues mar vras      [1660]

### folio 73r
   
   NUNCIUS
   ellas vyth pan thueyth a dre
   an keth corf-na byw a pe
   ow arluth a vye saw
   rak bos ow arluth mar claf
   a thew ple tof na ple thaf   [1665]
##                             # ms <pley thaf>
   ny won ple toulaf ow paw
   
   VERNONA
   my onan a'y vynynes
   hag a the'n emp'rour gynes
##                            # ms <emperour>
   ha sur yn y hanow ef
   mythygyeth a vyth gurys       [1670]
   mayfo yagh a pup cleues
   mar crys y vos dev a'n nef
   
   NUNCIUS
   lowen henna me a vyn
   ha thu'm arluth fystynyn
   mar a kyl bones yagheys       [1675]
   ty a fyth the lyfreson
   hag an our the weryson
   neffre the voth a vyth gurys
   syre arluth bytheugh attes
##                             # <syre> could also be read as <syr>
   an keth profus a whylyes      [1680]
   gurys yv marow
   sav benen gynef yma
   dretho the sawye a wra
   a'th galarow
   
   IMPERATOR
   messeger ny thebbraf bos      [1685]
##                           # <-er> written as a final anti-clockwise flourish
   bones marow an profos
##                           # <pro-> The loop of the <p> is continued into a <c>-like curve to the left of the descender
   a alse sur ow yaghe
   a benen pendra keusyth
   lauar thy'm mar a kyllyth
   yn nep poynt ov lowenhe       [1690]
   
   VERNONA
   crys yn cryst del y'th coscaf
   form a'y fas a thysquethaf
   thy'm del y'n ros yn lyen
   ha mar scon del y'n guylly
   ef a'th saw hep ken yly       [1695]
   ol a'th cleues yn tyen
   
   IMPERATOR
   py hanow os benen vas
   ty a yl cafus mur gras
   the lauarow mar syns guyr
   ha ty afyth rewardys         [1700]
   hag arluthes a vyth gurys
   yn certan war mur a tyr
   
   VERNONA
   ow hanow yv vernona
   fas ihesu gynef yma
   yn hyuelep gurys a'y whys     [1705]
   ha kekemmys a'n guello
   hag ynno ef a grysso
   bos yaghes thotho yv reys
   yn cryst reys yw thy's crygy
   y vos ef arluth thy'nny       [1710]
   ha sylwyans the tus a'n bys
   ha sawys sur ty afyth
   a'th cleues mar a mynnyth
   a luen colon ty a'n pys

### folio 73v
   
   IMPERATOR
   me a'n pys a luen golon       [1715]
   yeghes thy'mmo a thanfon
   kepar del os dev guyryon
   ha mur the ras
   nynsus arluth war an beys
   saw ty pur wyr me a greys     [1720]
   gura gueres thy'm a ver spys
   del os sylwyas
   
   IMPERATOR
   dyswethe thy'm me a'th pys
   bos tra an par-na guelys
   yv thy'mmo vy mur a varth     [1725]
   dus nes thy'm del y'm kerry
   rag keusel moy yn teffry
   worthy's gy kyngys dybarth
   
   VERNONA
   myr worto hag a ver spys
   a'th trok ty a vyth yagheys   [1730]
   pur quyk ha schaf
   crys y vones dev a'n nef
   ha sylwadur pup enef
   thy's lauaraf
   
   [tunc demonstrabit ei sudarium et ipse
   genuflectit dicens]
   
   IMPERATOR
   a ihesu luen a pyte           [1735]
   the'th fath ker mennaf amme
   
   [osculatur sudarium]
   
   trest a'm bus ty thu'm sawye
   ol a'm cleues
   a arluth cryst nef ha bys
   gorthyans thy'so gy pup prys  [1740]
   
   [sanatur a lepra]
   
   lemmyn yth of vy yaghys
   a pup dyses
   arluth bynyges reby
   nep o agan arluth ny
   gurys yw marow                [1745]
   nynsus arluth dresto ef
   na nyl yn nor nag yn nef
   dev hep parow
   
   VERNONA
   lemmyn yagheys a ban os
   yn ta ty a yl gothfos         [1750]
   nageus dev vyth lemmyn ef
   pilat a'n lathas hep fal
   warnotho telywgh dyal
   rak ef o cryst myghtern nef
##                               # <cry> the usual abbreviation
   
   IMPERATOR
   vernona whek me a wra         [1755]
   rag dretho ef yn poynt ta
   a pup cleues ol my yw
   mar a sugy yn bys-ma
   pur wyr the'n mernans ef a
   hag ef ha kemmys a'n syw      [1760]

### folio 74r

   tormentors thy'mmo vy deugh
##                              # <vy> pt. erased in ms. <tormentores> could be read.
   py yn sur vyngeans hag eugh
   why agas byth kyns dos haf
   yma thy'mmo mur duon
   ha cothys war ow colon        [1765]
   ny won vyth ol pendra wraf
   
##   I TORTOR
!! TORTOR I
   me lord anon her we buth
   agas clewas o pur vth
   crye mar vras
   lemmyn worth agan gelwel      [1770]
   rak ovn desefsen merwel
   me a crennas
   
   IMPERATOR
   eugh whyleugh thy'mmo pilat
   gothfetheugh mana veugh bad
   tus ogh a prys                [1775]
   drewhe thy'mmo ma'n guyllyf
   marow vyth pan y'n kyffyf
   a thesempys
   
##   II TORTOR
!! TORTOR II
   dun ahanan ha touth da
   the whyles an keth guas-na    [1780]
   plos casadow
   drok den afue sur bythqueth
   a wul drok ny'n gefe meth
   yn y thythow
   
##   III TORTOR
!! TORTOR III
   arluth ker hag a ver spys     [1785]
   thywhy ef a vyth kerghys
   kynfe mar cref
   me ny sparyaf a wos tra
   bys omma ny a'n dora
   worthy'n ny sef               [1790]
   
##   IV TORTOR
!! TORTOR IV
   ty pilat thu'm arluth dues
   kyn whrylly vyth cous a drues
   thy'nny lemmyn
   genen ny certan ty a
   yn spyt the vap the thama      [1795]
   a fals iaudyn
   
   PILATUS
   geneugh why mos ny drynyaf
   thu'm arluth lowen yth af
   tyber cesar
   gentyl yv the pup huny        [1800]
   ioy ov colon yn teffry
   mur me a'n car
   
##   I TORTOR
!! TORTOR I
   arluth ot omme an guas
   del gleseugh a thy alhas
##                            # ms corrected from <allas>.
   an profus ihesus dampnyas     [1805]
   the vos gorrys yn grous pren
   hag ynhy ef a verwys
   war y corf y who thefys
   yn certan mur a peynys
   rak sawye lynnyeth map den    [1810]
   
### folio 74v
   
   IMPERATOR
   a pylat wolcom os fest
   rak me a'th car dev yn test
   pan y'th welaf
   del leuaraf yn tor-ma
   gul drok thy'so ny vynna      [1815]
   byth ny garaf

   [descendit Imperator]
   
   PILATUS
   a arluth thywhy mur gras
   wortheugh why sur daryuas
   mur me a car
   war an beys nythus perow      [1820]
##                           # <nyth> something <3>? has been erased and a thorn written in. <perow> for <parow> with a crossed <p>.
   gentyl os a'th lauarow
   den os hep par
   
##   II TORTOR
!! TORTOR II
   yv the henna y fuen ny
   ow kerghas an guas thywhy
   sur mar vskys                 [1825]
   ha'y vones gurys mar attes
   ty was dvs gynen yn mes
##                           # ms corrected from <dus>?
   a the sempys
   
   [tenent eum]
   
##   III TORTOR
!! TORTOR III
   yn mes gynen ty a thue
   rak thy'so gy marth ywe       [1830]
   lauar thy'n marsos huder
   drok na yl denvyth the wul
   na nyl the weyth na the sul
   gorthyp lemmyn hep a wher
   
   [dimittet eum et recedit non procul]
   
##   IV TORTOR
!! TORTOR IV
   me a grys a lauassen          [1835]
   scon war ow brevth y'n latthen
   rak by my huk
   me a leuer theugh an cas
   an corf hepar reno thas
   ef re thuswruk                [1840]
   
   [hic tortores absentant se parumper]
   
   IMPERATOR
   out out out harow harow
   mar ny vyth pilat marow
   the gyns ny won pyth a wraf
   ef a'n pren an casadow
   ow colon rak galarow          [1845]
   yn certan gallas pur claf
   pan thueth yn rak an plosek
   ef a geusys lowenek
   thy'm gruk plekgye
   yn y worthyp ny gyfyn         [1850]
   fout vyth ol yn nep termyn
   ken th'y lathe
   
   me a grys bones an guas
   pystryour ha hudor bras
   ny'n gefes cowyth yn wlas     [1855]
   war ow ene
   lauar thy'mmo vernona
   pyth yv an gusyl wella
   del y'm kerry yn tor-ma
   scon hep lettye               [1860]

### folio 75r
   
   VERNONA
   ken teffo y ges golok
   thotho ny yllough gul drok
   sur me a grys
   hedre vo yn y gerghen
   queth ihesu eth yn grous pren [1865]
   nyfyth dyswrys
   honna yv y bous nessa
   ha wheth greugh y thry omma
   arte thywhy
   ha dyscowy the worto          [1870]
   py ken ny wreugh drok thotho
   bys vynary
   
   IMPERATOR
   ow bennath thy's vernona
   a ban ywe yn della
   me a vyn caffus an queth      [1875]
   tormentors deugh why yn scon
##                          # ms <tormentors deugh yn scon>.
   may huth thaho ow colon
   agan guryans na'm bo meth
   
##   I TORTOR
!! TORTOR I
   arluth otte ny genough
   del farsyn yn ta menough      [1880]
   yn agas soth
   lauar thy'nny both the vrys
   ha ny a'n gura ef vskys
   kepar del goth
   
   IMPERATOR
   whet kerghough thy'mmo pilat  [1885]
   yn y geuer del fuef badt
   y fuf tollys
   rak ef yv certan drok was
   war ow fay mur me a'n cas
   an plos fleryys               [1890]
   
##   II TORTOR
!! TORTOR II
   me a'n kerg theugh hep hokye
   mar leuesyn y knoukye
   ol the vrewyon
   y wren thotho ef hep mar
   sav nep a'n guello a'n car    [1895]
   yn y colon
   
##   III TORTOR
!! TORTOR III
   kyn y'n carra vyth mar veur
   a wos y lathe ny'm duer
   neffre ny gan ef yn cur
   gans y ganow                  [1900]
   ottefe lemmyn keffys
   dus thu'm arluth dyssempys
   ha scon ty afyth iuggys
   the peyn garow
   
   PILATUS
   thotho ythaf lowenek          [1905]
   del yv arluth gallosek
   ha den ryal
   yn pur wyr ha mur y ras
   emperour war lyes gulas
   ef yv hep fal                 [1910]

### folio 75v
   
##   IV TORTOR
!! TORTOR IV
   arluth worth an guas myrough
   me a grys pan y'n guyllough
   thy ragogh why
   thotho ny ylleugh gul drok
   hedre ve y gys golok          [1915]
   yn pur deffry
   
   IMPERATOR
   tormentors ens pup the tre
   hag aspyough yn pup le
   mar keus denuyth er ow fyn
   lemmyn pilat ievody           [1920]
   cafus an bovs-na hep gvry
   vs y'th kerghyn me a vyn
   
   PILATUS
   arluth why yv a thy gre
   an bous ha my thy guyske
   yn sur ragough hy ny wra      [1925]
   na'y dysyrye nynsyw thy's
   nynsyv gulan lemmyn mostys
   an guyryoneth lauara
   nyfue golhys sola theth
   byth nynsyw ragos ru'm feyth  [1930]
   the arluth a velos gy
   the pygy me a vynse
   na wrylly y dysyrye
   yn tor-ma thy worthyf vy
   
   IMPERATOR
   pilat gynef nynsyw meth       [1935]
   awos guyske sur an queth
   afue yn kerghyn ihesu
   rak thythy yma thy'm whans
   y praythe dysky dywhans
   hep na moy cous thy'm hythev  [1940]
##                               # The final <-v> now hidden in the binding.
   
   PILATUS
   arluth lemmyn a's dysken
   dyragough noth y fyen
   ny's bye worshyp yn cas
   ha henna nynsyv onour
   rak myghtern nag emperour     [1945]
   onest nyvyth ow guelas
##                          # <nyvt> with superscript <t> is a correction to the ms.
   
   VERNONA
   arluth why a hergh thotho
   an queth dysky thyworto
   hep na moy ger
   rak hedre vyugh ow pleghye    [1950]
   thywhy byth ny's dysk neffre
   yn nep maner
   
   IMPERATOR
   dysk an queth a thy sempys
   rag nafella nyfyth spys
   a wos trauyth                 [1955]
   na whyla thy'm na moy covs
   me a vyn cawys an povs
   kynfy mar pyth

### folio 76r
   
   PILATUS
   tru y disky a ban reys
   a lemma rag ny'm byth creys    [1960]
   gon the wyr lour
   ny welaf vy yth hallan
   sawye ow bewnans certan
   mars dre mur our
   
   IMPERATOR
   out warnas ty harlot was      [1965]
   ihesu ty a thy allas
   ow arluth ker
   hetheugh thy'mmo ow klethe
   rak may hyllyf y lathe
   kettoth ha'n ger              [1970]
   
   VERNONA
   arluth henna why ny wreugh
   an hagkre mernans whyleugh
   ma'n ieffo ef
   rak an harlot a thyswruk
   an keth map ol a gan gruk      [1975]
   mor nor h'an nef
   ty a wra y worre scon
   a the sempys yn pryson
   an casadow
   bys may hallo bos iuggys      [1980]
   ha dre lagha bos dampnys
   the vos marow
   
   IMPERATOR
   ytho yn pryson ef a
##                      # <pry> abbreviation
   hager vernans an par-na
   ef a'n gefyth                 [1985]
   me a ordyn sur ragtho
   cales peynys may geffo
   ny'n saw denvyth
   how ty geyler dus yn rak
   ha mar ny thueth me a'th tak  [1990]
   hag a ver spys
   ty ha'th vaw nastrech lemmyn
   reys yv gul ow gorhemmyn
   a the sempys
   
   CARCERATOR
   arluth otte ny parys          [1995]
   pendra vynnyth the vos gurys
   lauar thy'mmo
   ha ny a'n gura thy's wharre
   a thyssempys hep lettye
   pynag afo                    [2000]
   
   IMPERATOR
   am keth guas-ma gorreugh why
   yn drok pryson the peddry
   golow na wella deffry
   ef yv huder
   an haccre mernans a vo        [2005]
   me a vyn ordyne thotho
   ihesu alathas nep o
   thy'n sylwader

### folio 76v
   
   GARCON
   arluth henna me a wra
   a'n gor yn pyt y sella         [2010]
   yn mysk pryues
##                      # <pry> abbreviation
   par ma'n geffo mur a pyn
   guas iolyf yv whyp an tyn
   a th'y seves
   
   CARCERATOR
   kymer toule yn pryson        [2015]
##                        # <pry> abbreviation
   na sparye kyn wrello son
   ef yv pen cok
   na brakgye rak ef a sur
   ny skap kynfo vyth mar fur
   na'n geffo drok               [2020]
   
   GARCON
   lemmyn omma ty a dryk
   bys pan pottro ol the gyk
   juggys may fey
##                           # <i> corrected to <j> in ms.
   ty avyth mernans calas
   yn ta ty a'n dyndylas         [2025]
   gueth os ys ky
   
   PILATUS
   leuereugh er agas fyth
   thy'mmo pan vernans a'm-byth
   vs thy'm ordnys
   gon guyr y fethaf marow       [2030]
   mur yv ow fyenasow
   yth of cuthys
   
   CARCERATOR
   an haccre mernans a vo
   war ow fay ty a vetho
   iuggys yv thy's               [2035]
   yn bys-ma na tryst na moy
   cot yv the thythyow the gy
   nahen na grys
   
   PILATUS
   worth henna whet me a wyth
##                            # <worth> with the <th> as superscript
   yn beys na allo den vyth      [2040]
   gul hager vernans thy'mmo
   rak ow colon ow honan
   gans ov hollan me a wan
   ogh ellas and welawo
   
   IMPERATOR
   vernona del y'm kerry         [2045]
   me a'th pys may leuery
   pan vernans a vye guel
   the wruthyl the'n harlot was
   ma'n geffo peyn mar ahas
   ha dre spyt ef the verwel     [2050]
   
   VERNONA
   a saye ow arluth ker
   govynneugh orth an geiler
   kynsol pan pleyt y niefe
   yn guyryoneth me a grys
   kynyuer peyn vs yn beys       [2055]
   thotho byny vye re
   
   IMPERATOR
   geiler thow schalt be wel gladt
##                          # <schalt> superscript <t> added as a correction.
   pa han pleyt yma pilat
   yn le may ma
   ha pan semlant vs ganso       [2060]
   lauar ol an guyr thy'mmo
   fatel mefa

### folio 77r
   
   CARCERATOR
   arluth pylat yv marow
   dre payn ha dre galarow
   y honan yth ym wanas          [2065]
   gans y gollan marthys scon
   yth em-wyskys yn golon
   hager vernans a whylas
   
   IMPERATOR
   ihesu bynyges reby
   the'n harlot panfynsys ry    [2070]
   an hakcre mernans yn beys
   rak hacre mernans certan
   eys em-lathe y honan
   ny gaffe den my a grys
   ty geyler scon ty ha'th vaw   [2075]
   kymereugh eran thyv baw
   ha gorreugh ef yn dor dovn
   rag me a grys fest yn ta
##                           # <a> omitted in ms.
   lyes map den yn bys-ma
   rak y gorf an geuyth ovn      [2080]
   
   CARCERATOR
   whyp an tyn kymer an pen
   er an treys me a'n kylden
   aberth yn beyth
   
   GARCON
   mester my a wra ru'm guen
   vyngens re'n geffo amen       [2085]
   ha drok thyweyth
   
   [et tunc proicietur extra terram]
   
   a mester whek by my soul
   war ow fay hemma yv deaul
   ymskemunys
   yn mes a'n dor y lammas       [2090]
   rak pur ovn me re vrammas
   lauaraf thy's
   
##   CARC.
!! CARCERATOR
   a'n beth pan thueth ha lamme
   y fyys yn vn vramme
   ovn kemerys                   [2095]
   del leuaraf pen bronnen
   rak ny alse sur ym guen
   del o degys
   
   GARCON
   pur harth dun thotho wharre
   gorryn ef yn beth arte        [2100]
   du yw y lyw
   me a grys ynno y sef
   mar syw a barth dev a nef
   bo ken deaul yw
   
##   CARC.
!! CARCERATOR
   ha nynsyw ef aperth dev     [2105]
##                           # <per> written with a crossed <p>, leg. <par>?
   bysy vye ol an blu
   rak y wythe
   th'y worre a ber yn beth
   yn dor gorryn ef yn weth
   scon hep lettye               [2110]
   
   [et tunc ponent eum in terra et
   proicietur iterato sursum]
   
   GARCON.
   war ow fey ef yw deaul cref
   yn dan dor vn tuch ny sef
   tebel den yw
   certan dev na syns ny'n car
   dun the desta the cesar       [2115]
   scon agan deuv

### folio 77v
   
##   CARC.
!! CARCERATOR
   syre cesar arluth huhel
##                          # <syre> could be read <syr>
   an guas byth ny vyn seuel
   yn dan en dor
   
   IMPERATOR
   me a'n navow dyougel          [2120]
   yth ofe deaul kyns merwel
   a berth yn nor
   
   GARCON
   yn beyth pan y'n gorsyn ny
   wharre y tueth deulugy
   warnan cothas                 [2125]
   hag a'n teul ef scon yn ban
   ha'n dor war notho a ran
   euth y clewas
   
   IMPERATOR
   a out out out pendra wraf
   orth en ioul mar ny gaffaf    [2130]
   toul war nep cor
   mars cryst a weres deffry
   ef a lath gans fleyryugy
   ol ow glascor
   
   VERNONA
   arluth yn trok a horn cref    [2135]
   yn dour tyber ef a sef
   er y anfevs
   hag a le-na yn certan
   vynytha nythue yn ban
   bys yn deth brevs             [2140]
   
   IMPERATOR
   a uernona war ow feyth
   vn gusyl da ha perfeyth
   thymm ty a ros
##                  # ms <thymm> is <thym> with a macron (added later?) over the <y>.
   tormontors com hyder snel
   nam na gessof ow merwel        [2145]
   orth as gortos
##                    # ms <orth agas gortos> with an initial <lemyn> added as a later (mis)correction.
   
##   I TORTOR
!! TORTOR I
   arluth ow tevos aspayn
   y thegen yn cres almayn
   orth vn prys ly
   yn pur wyr panfuf gylwys     [2150]
   lauar the voth me a'th pys
   yn scon thy'nny
   
##   II TORTOR
!! TORTOR II
   leuereugh thy'nny an ken
   a gas bus the wul genen
   nynson tus wast               [2155]
   mar sus kuth war the colon
   the voth a vyth gurys yn scon
   genen yn hast
   
   IMPERATOR
   kemereugh corf a'n drok was
   vgy ow flerye gans blas       [2160]
   yw myligys
   teuleugh ef yn trok a horn
   yn dour tyber yn nep corn
   may fo buthys
   
##   III TORTOR
!! TORTOR III
   wharre an emscumunys          [2165]
   yn trok horn y fyth teulys
   yn tyber yn dour pur dovn
   yn vr-na ny reys thy'nny
   na den vyth ol yn teffry
   caffus neffre na moy ovn      [2170]

### folio 78r
   
##   IV TORTOR
!! TORTOR IV
   corf mylyges mur ywe
   ny vyn an dour y gase
   a berueth ynno hep wov
   yma ganso devlugy
   tan a'n ioul mur th'y lysky   [2175]
   na theffo na moy yn pow
   
##   I TORTOR
!! TORTOR I
   ow ottomma an trok horn
   teuleugh why a gas dyw dorn
   war an logol
##                   # leg. <logel>?
   ynno an corf mylyges          [2180]
   the'n dour ganso ny a reys
   a vel tus fol
##                  # leg. <fel>?
   
##   II TORTOR
!! TORTOR II
   ot en corf yn trok gorrys
   degeugh e a thesempys
   the corn a'n dour             [2185]
   drok genygyk ef a fue
##                         # _drog-genyzik_ 'ill-begotten'.
   byth ny sparyaf y tenne
   sur a wos our
   
##   III TORTOR
!! TORTOR III
   an ioul re'n dogo th'y plath
##                               # In <thy> a <3>? corrected to a thorn.  
   en corf emscumunys whath      [2190]
   ef yw pur wyr
   dun ganso dywhans touth bras
   rak y worre yn dour glas
   yv ow dysyr
   
##   IV TORTOR
!! TORTOR IV
   ke ty pilat mylyges           [2195]
   ena yn dour the woles
   certan ty a
   ha genes mollat pup plu
   drefen fals brugy map dev
   map maria                     [2200]
   
   [et tunc proicietur corpus in aquam]
   
   VIATOR
   guel yv thy'mmo vy mayfe
   mos the wolhy ow dule
   a thesempes
   me a vyn omma yn dour
   may fons y guyn ha glan lour  [2205]
   a vostethes
   [et lauabit manus et statim morietur]
   
   ellas pan fema gynys
   ancow sur yw dyuythys
   scon thy'mmo vy
   ny'm bus bywe na fella        [2210]
   an dour rewruk thy'm henna
   yn pur deffry
   
   NUNCIUS
   arlut whyleugh cusyl da
   den dreys dour tyber nynsa
   yn certan navo marow         [2215]
   dyswul lyes corf a wra
   gorreugh pilat a le-na
   a wos ihesu the ken pow
   
   IMPERATOR
   out out out pendra wrama
   marnes drethos vernona        [2220]
   ny'm byth gueres
   an corf yv emscumunys
   ro thy'm cusyl dysempys
   may beu vy cres

### folio 78v
   
   VERNONA
   neffre yn dour hedre vo       [2225]
   ny thue dresto na varwo
   gour gruek na best
   ef a fue drok corf yn bys
   me a'th cusyl dysempys
   byth na vy trest              [2230]
   a wos cost arhans nag our
   greugh y tenne mes a'n dour
   gorreugh ef yn schath then mor
##                               # The final <or> lost in binding, from Norris.
   hy frenne byth nynsyw bern
   an schath a'n dek the yfern   [2235]
   my lord y schal be ther for
   
   IMPERATOR
   ow bennath thy's uernona
   ha bennath map maria
   ow arluth ker
   tormontors duegh thym yn scon  [2240]
##                          # <yn> erased in ms leaving a gap.
   par ma allo ow colon
   guella ow cher
   a pur harloth ple fugh why
   pur vth o clewas an cry
   genef orth agas gylwel        [2245]
   yma thy'mmo vy duon
   gyllys lemmyn y'm colon
   yn della dev thu'm sylwel
   
##   I TORTOR
!! TORTOR I
   my ny garaf streche pel
   na nyl the wyth na the sul    [2250]
   fysteneugh ow leuerel
   pendra reys thy'n the wuthul
   
   IMPERATOR
   reys yw theugh mones certan
   the tenne pilat yn ban
   yn mes a'n dour               [2255]
   gorreugh ef yn schath the'n mor
   and y schal yf yow ther for
   try mylyon our
   
##   II TORTOR
!! TORTOR II
   wharre ny a'n ten yn ban
   mur venions ha calas ran      [2260]
   ef a whylas
   ihesu cryst myghtern a nef
   ha falslych y'n iuggyas ef
   gans cam pur vras
   
##   III TORTOR
!! TORTOR III
   yn ban tynnyn ef a'n dour     [2265]
   ha dyn dylyn a gan our
   a cowethe
   teulyn grabel war notho
   scherp ha dal genne ynno
   byth na schapye               [2270]
   
##   IV TORTOR
!! TORTOR IV
   me re teulys dew grabel
   yn mes a'n dour an tebel
   corf a thue sur
   kynfo mar pos a vel men
   hallyens pup den ol yn fen    [2275]
   betheugh why fur
   
##   I TORTOR
!! TORTOR I
   re'n kergho an dewolow
   otte an corf casadow
   ow tos y ban
   me a leuer theugh yn scon     [2280]
   tynnyn ef yn ban war ton
   map a'n ievan

### folio 79r
   
##   II TORTOR
!! TORTOR II
   vynytha hep na moy let
   an corf yn schath ny a set
   a thesempys                   [2285]
   gureugh y herthye aperfeth
   gans mollat dev ha'y eleth
   ha syns keffrys
   
##   III TORTOR
!! TORTOR III
   otte aperfeth gorrys
   eugh tenneugh a thysempys     [2290]
   hy goyl yn ban
##                     # Initial <h> squeezed into margin.
   may hallo mos gans an guyns
   ha ganso mollath a'n syns
   ha dev a van
   
##   IV TORTOR
!! TORTOR IV
   lemmyn hertheugh hy the ves   [2295]
   me a glew vn hager noyes
   yn carn yn mor er y byn
   yma dour ow mos garow
   thu'm gothfos mur dewolow
   rak y kerghes ef lemmyn       [2300]

##   I TORTOR
!! TORTOR I
   fystynyn fast th'agan pow
   rak deuones dewolow
   the'n teroge
   y mons ow crye huthyk
   dun yn kergh rak dout pystyk  [2305]
   scon hep lettye
   
   LUCIFER.
   ow dewolow duegh gynef
   war parth ol me agas peys
   the kerghas gans y enef
   corf pylat gans mur a greys   [2310]
   yn tan whyflyn ef a sef
   ha paynys neffre a pys
   ha'y gan avyth ogh goef
   the'n bys-ma panfue genys
   
##   BELSEBUK
!! BELSEBUC
   an corf-ma mylyges yw         [2315]
   ytho ef a goth thy'nny
   the vos yn dor nynsyw guyw
   nag yn dour nag yn hyly
   
##   SATHANAS
!! SATANAS
   y dour tyber ef a fue
##                          # leg. <yn>, <tyber> might be read as <tybere>.
   yn geler horn gorrys dovn     [2320]
   ha myl den ef a wruk due
##                          # <a> missing in ms.
   yn dour-na rak vth hag ovn
   
##   BELSEBUK
!! BELSEBUC
   gorhel vyth ny tremene
   an for-na nafe buthys
   ny thyndylas lowene           [2325]
   lemmyn yn tan bos cuthys
   
   LUCIFER
   a'n dour yfue drehevys
   ha dreys arte the'n tyr mur
   hag yn gorhel bras gorrys
   gynen may teffo the'n lur     [2330]
   
##   SATHANAS
!! SATANAS
   gool ha gvern thotho ordnys
##                            # <gool>? and <gvern(n)> written unclearly over erasures.
   may thelle yn mes a'n wlas
   the vn carn yfue teulys
   par may cothas yn ow bras
   
##   BELSEBUK
!! BELSEBUC
   an carna a ygoras             [2335]
##                    # ms <ay goras>
   del o destnys thotho ef
   rak pur wyr yth hep coras
   dre y ober glascor nef
   eno ny a'n receuas
   vthyk yw clewas y lef         [2340]
   tan ha mok ha pocvan bras
   yn carna neffre y sef
   
   LUCIFER
   pocvan pup vr ha rynny
   skrynva vras a'n dewolow
   ef a'n gevyth genen ny        [2345]
   a pup drok maner ponow
   
##   SATHANAS
!! SATANAS
   ha ty corf bras mylyges
   the yfarn gans the enef
   gynen y fythyth tynnes
   the cane avyth goef          [2350]

### folio 79v
   
##   BELSEBUK
!! BELSEBUC
   lemmyn pup ol settyes dorn
   yn keth schath ma th'y tenne
   ha ty tulfryk pen pusorn
   dalleth thy'nny ny cane
   
##   TULFRYK
!! TULFRYC
   ye regymmy tol ow guen       [2355]
   rak yn mes yma y pen
   sur pur hyr a ves thu'm tyn
##                             # <hyr> might be read as <hyre>.
   belsebuk ha sattanas
   kenough why faborden bras
   ha me a can trebyl fyn        [2360]
   
   [et sic finitur mors pilati]
   
   [et incipit ascencio Xti in celum et dicit petrus]
   
   PETRUS
   arluth ker fattel vyth dy'n
   marseth arte thyworthy'n
   drok yw gyne
   vynytha er na whyllyn
   a trauyth ny gemeryn          [2365]
   nep lowene
   
   IHC.
   a pedar byth da the cher
   faste the gy the vreder
   yn lel grygyans
   me a athyow thu'm tas         [2370]
   yn confort thyugh my a as
   an spyrys sans
   
   PHILIPPUS
   arluth ker dre the vur ras
   dyswe thy'nny ny an tas
   ha henna yw lour thy'nny      [2375]
   rak ty yw dev gallogek
   the pup a vo othommek
   warnos a pysse mercy
   
   IHC.
   a phelyp lous os y'th fyth
   ha ty gynef solla-thyth       [2380]
   gothfythy grygy yn fas
   me a leuer theugh deffry
   pyv penagh a'm gwellha vy
   sur ef a wylfyth ow thas
   dev ha den kepar del of       [2385]
   sur an tas yma ynnof
   hagh yn weyth my ynno ef
   may tyffough ol the sylwyans
   seuough yn agys crygyans
   rak thu'm tas me a the'n nef  [2390]
   
##   IACOBUS MAIOR
!! JACOBUS MAJOR
   arluth ple then alemma
   thy'n the gemeres trygfa
   na theffo den vyth gynen
   ha pygyn dev gallosek
   del esen agan vnnek           [2395]
   ha na moy gor na benen
   
   IHC.
   scon alemma why a spetd
   bys yn meneth olyuetd
   ha'n tas a glew agas lef
   the'n keth plas-na thyugh yth af
   a le-na yth yskynnaf
   yn ban bys yn glascor nef
   
   [discipuli transeunt ad montem olivetum]

### folio 00r
   
   ANDREAS
   arluth ny a th'y wharre
   rak ny yllyn yn nep tre
   tryge dres nos                [2405]
   del vs an yethewon wheth
   pur vr worth agan arveth
   hag ow koddres
   
##   IOHANNES
!! JOHANNES
   dun the'n meneth olyved
   yn weth ena ny a red          [2410]
   y gen lyfryow
   gortos y thos ny a wra
   ihesu cryst map maria
   the'n beys golow
   
##   BARTHOLOMAEUS
!! BARTHOLOMEUS
   ha bethens fystenyn d'y       [2415]
   ihesu cryst myghtern a ioy
   re bo gynen
   nep na grys y bos sylwyas
   goef genys y vonas
   a brys benen                  [2420]
   
   SYMON
   a ihesu cryst myghtern nef
   me a'th pys clew agan lef
   gans drok tra na ven temptys
   rak y fo the gras gynen
   a torment gour na benen       [2425]
   my ny thowtyaf tra yn beys
   
##   IUDA
!! JUDAS
   byth ny reys thy'n doutye tra
   y fo cryst map maria
   ha'y gras gynen
   kens ol ef agan formyas       [2430]
   ha gans y wos a prennas
   gour ha benen
   
   IHC.
   lemmyn ol cres yntrethough
   omma kepar del esough
   worth ow gortos               [2435]
   
   [osculatur eos omnes]
   aban oma dasserghys
   dev hugens deyth dyuythys
   byth pan fo nos
   
##   IACOBUS MINOR
!! JACOBUS MINOR
   arluth mar calle wharfos
   gynen ty the vynnes bos       [2440]
   omma pup vr
   rak pur wyr gynen mar pes
   ny a vye pur attes
   ha lowen mur
   
   IHC.
   a ny wothough why vn dra      [2445]
   pup den ol yn bewnans da
   ow bose vy ganso ef
   kevsyns den myns a vynno
   ow kyc ha'm gos byth ynno
   ha ken ny thothye the'n nef   [2450]
   
   THOMAS
   arluth pandra wraf lemman
   pan ylly gy ahanan
   the'n nef the'n tas
   gynen bythyth yn dovses
   rak na yllyn the weles        [2455]
   cuth ny gen gas
   
   IHC.
   thomas ty a the cynda
   hag ena pregoth a wra
   yn ow hanow
   ha gura thy's moy seruygy     [2460]
   yn wlas-na ow len grysy
   tus yv tanow
   hag yn weth why dew ha dew
   a pregoth yn aweyl grew
   yn ol an beys                 [2465]
   pyv penagh a len grysso
   yn weth bysythyys a vo
   a vyth sylwys
   ha nep na vynno crygy
   ny yl bos a'm seruysy         [2470]
   yn certan awos an beys
   me a leuer theugh an guyr
   ma ny wrefa ow desyr
   y fyth dampnys the peynys
   
   MATHEUS
   arluth pregoth ny a wra       [2475]
   kepar del wrussys pup tra
   nag us ken dev ages os
   den na gresso dyougel
   an keth den-na the selwel
   cammen vyth na yl wharfos     [2480]
   
   IHC.
   ow bennath genough gasaf
   
   [hic Jhc osculatur eos omnes]
   
   aweyl theugh yth yskennaf
   a thesempys
   yn pur wyr yn ban the'n nef
   athyow thu'm tas yth sef      [2485]
   sylwadur beys
   
   [hic ascendit Jhc.]
   
##   I ANGELUS
!! ANGELUS I
   pyv henna gans deusys mas
   re thueth mar vskys the'n wlas
   guyskys yn ruth
   mur ioy vs er y byn ef        [2490]
   pur tha yth heuel yn nef
   y bones druth
   
##   II ANGELUS
!! ANGELUS II
   my ny won p'ywe cammen
   syth myl ha syth cans blythen
   vn den kyn fo ow kerthes      [2495]
   ow tos kyn spedye yn geyth
   dev vgans myldyr perfeyth
   omma ny alse bones
   
##   III ANGELUS
!! ANGELUS III
   pyw a thueth a'n beys yn ruth
   avel gos pen ha duscouth      [2500]
   garrow ha treys
   marth thy'm a'n deusys yma
   mar vskys del thueth omma
   el byth ny neys
   
##   IV ANGELUS
!! ANGELUS IV
   henna a edom re thueth        [2505]
   the vyl deaul mar ny wruk vth
   marth yv gyne
   rak me a dyp bos hemma
   an keth map eth alemma
   yw myghtern a lowene          [2510]
   
##   V ANGELUS
!! ANGELUS V
   pyv a ylta gy bones
   pan yw mar ruth the thylles
   yn gulascor nef
   rak me a wor lour denses
   marnes dre an luen dvses      [2515]
   omma ny sef
   
   IHC.
   me yv myghtern re wruk cas
   ol rag dry adam ha'y has
   a tebel stuth
##               # Norris <scuth>
   myghtern of a lowene          [2520]
   ha'n victory eth gyne
   yn arvow ruth
   
##   V ANGELUS
!! ANGELUS V
   myghtern nef re by gorthys
   del os formyas nef ha'n beys
   honor sit deo meo             [2525]
   ioy del yl ov dythane
   ny ny tywyn ow cane
   Gloria in excelsis deo
   
   [tunc cantent omnes angeli Gloria in
   excelsis deo]
   
##   VI ANGELUS
!! ANGELUS VI
   prag yth yw ruth the thyllas
   omma aberth yn pen wlas       [2530]
   le na fue denses byth queth
   an eleth omma yv guyn
   avel an houl pan thywhyn
   yn ken lyw ny's guylys wheth
   
   IHC.
   ruth y couth thy'mmo bones    [2535]
   ow hobersen a fue gures
   tevy dar bol
   heys ol ow croghen scorgyys
   dovn y'm kye maytho tellys
   lyes myl tol                  [2540]
   
##   VI ANGELUS
!! ANGELUS VI
   arluth ny vyen lowen
   mar fur torment a cothfen
   y bones thy's
   my ny wothyen a'th vernans
   na vyth moy a'th daserghyans  [2545]
   pan y'th whylsyn deuethys
   
##   VII ANGELUS
!! ANGELUS VII
   dre the voth lauar pyv os
   dyllas ruth yn an cothfos
   prak y's guyskyth
   my ny wylys yn wlas-ma[2550]
   bythqueth dyllas a sevt-na
   sur nep den vyth
   
   IHC.
   rag dry adam a yfarn
   me a thuk curyn a spern
   nep try our adro thu'm pen    [2555]
   asso mur tyn ow passyon
   pan eth dreyn yn empynnyon
   a pup parth dre a grogen

### folio 81v
   
##   VII ANGELUS
!! ANGELUS VII
   ellas my ny wothyen man
   bones map dev y honan         [2560]
   degenow yn mes an nef
   ol pegh adam pan prennas
   pur wyr mur a torment bras
   hep dout a wothevys ef
   
##   VIII ANGELUS
!! ANGELUS VIII
   a hanas marth yw gene          [2565]
   os myghtern a lowene
   prag yth yv the thyllas ruth
   ha fattel duthys yn ban
   dre the gallos the honan
   ha war the corf mar drok stuth  [2575]
   
   IHC.
   myghtern of guyron ha cref
   kyns pegh map den am sorras
   er-ow-fyn trauyth ny sef
   porth yfarn me a torras
   hag a thros lyes enef         [2575]
   a ver drok tervyns ha cas
   the ioy y tethons gynef
   kemmys a wruk both ow thas
   
   ow scons a fue crous a pren
   kyns en myghtern den ha dev   [2580]
   yn le basnet war ow fen
   curyn a spern lym ha glev
   ol ov ysyly yn ten
   hag a wel the lyes plu
   yn golon dren tenewen        [2585]
   the restye syngys ow gu
   
   dre ow thrys y tuth vn smat
   gans kentrow daga gorre
   y fue ow manegow plat
   spygys bras dre ow dywle      [2590]
   ytho ov fous ham brustplat
   purpur garow thum strothe
   dre an gos a rak pilat
   worto an kyc a glene
   
   pan fue an purpur war skwych  [2595]
   kychys the ves gans dyw thorn
   worto y glynes hardlych
   ran a'n kyc bys yn ascorn
   woge ow da oberow
   dywes a yrhys dethe           [2600]
   thym rosons bystyl wherow
   byth ny fynnys y eve
   
   gans gu guenys ha marow
   dre an golon me a fue
   an tryge deth sur hep gow     [2605]
   y wruk dasserghy arte
   
##   VIII ANGELUS
!! ANGELUS VIII
   arluth ker bynyges os
   a syv ioy gynef gothfos
   an denses the thos then nef
   an tas dev dren spyrys sans  [2610]
   then beys danvonas sylwyans
   a huhon map dev a seyf
   
##   IX ANGELUS
!! ANGELUS IX
   a ihesu crist luen a ras
   my ny wothyan the vonas
   alemma gyllys then beys      [2615]
   ioy yv gynef the clewas
   mar tek yw the theryvas
   drethos yth of lowenhys

### folio 82r

   IHC.
   a tas bynyges yth se
   lemmyn thys my re deve       [2620]
   gans densys yn mes an beys
   map den my re wruk prenne
   gans gos ow colon na fe
   nep a wrussyn ny kyllys
   
   DEUS PATER
   wolcom ow map os yn nef       [2625]
   wolcom fest osy gynef
   yse thymmo a thyow
   ty re fue fest lafur bras
   dre conquest a thylyfras
   mes a payn an enefow          [2630]
   
##   IMPERATER
!! IMPERATOR
   a tus vas why re welas
   a thasserghyens crist del fue
   porthow yfarn a torras
   yn mes adam hag eue
   kemmys a wruk both an tas     [2635]
   ys gorras the lowene
   the vap den y tysquethas
   pur wyr mur a kerenge
   
   hag yn ban the nef then ioy
   ihesu a wruk yskynne          [2640]
   worth an iaul hay company
   rak as guytho yn pup le
   hay vennath theugh pup huny
   lemmyn ens pup war tu tre
   now menstrels pybygh bysy
   may hyllyn mos the thonssye
   
   
####   end of file ### 2646 lines
