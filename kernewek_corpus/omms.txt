
#   Bodleian Manuscript 791
#   Complete Text
   
#   Ordinale de Origine Mundi.
#   Source: Edwin Norris (editor and translator)
#   The Ancient Cornish Drama (2 volumes),
#   Oxford: Oxford University Press. 1859
   
#   Electronic text prepared by Jon Mills
#   Department of Linguistics
#   University of Luton
#   Vicarage Street
#   Luton
#   Bedfordshire
#   LU1 3JU, UK
   
#   23rd November 2000
   
# --------------------------------------------
#
# Checked against a scanning by Keith Syed (?)
# and the resulting discrepancies compared to
# the first (1998) KDL edition (Ed. Ray Edwards)
# and minor corrections made (List appended at
# end of file).
# Stage directions etc. marked as comments to
# assist automatic text analysis.
#
# 30th June 2001
#
# --------------------------------------------

#   HIC INCIPIT ORDINALE DE ORIGINE MUNDI
#   _____________________________________
   
#   DEUS PATER
   En tas a nef y'm gylwyr
   formyer pup tra a vyth gvrys
   Onan ha try on yn gvyr
   en tas ha'n map ha'n spyrys
   ha hethyv me a thesyr            [5]
   dre ov grath dalleth an beys
   y lauaraf nef ha tyr
   bethens formyys orth ov brys
   
   lemmen pan yv nef thy'n gwrys
   ha lenwys a eleth splan         [10]
   ny a vyn formye an bys
   par del on try hag onan
   an tas ha'n mab ha'n spyrys
   pur ryel yn sur certan
   an re-ma yv oberys              [15]
   del vynsyn agan honan
   
   yn secund dyth y fynna
   gruthyl ebron nef hynwys
   rag ythevel thy'm bos da
   yn kynsa dyth myns vs gvrys     [20]
   bethens ebron dreys pup tra
   rak kvthe myns vs formyys
   rak synsy glaw a wartha
   the'n nor veys may fe dyllys
   yn tresse dyth dybarth gvraf    [25]
   yntre an mor ha'n tyryow
   hag yn tyr gorhenmennaf
   may tefo gveyth ha losow
   pup gvethen tefyns a'y saf
   ov ton hy frvt ha'y delyow      [30]
   ha'n losowys erbyn haf
   degyns has yn erberow
   
   yn peswere gvreys perfyth
   the'n beys ol golowys glan
   h'aga hynwyn y a vyth           [35]
   an houl ha'n lor ha'n stergan
   my a set ahugh a'n gveyth
   yn creys a'n ebron avan
   An lor yn nos houl yn geyth
   may rollons y golow splan       [40]
   
   yn pympes dyth me a vyn
   may fo formyys dre ov nel
   bestes puskes hag ethyn
   tyr ha mor the goullenwel
   rag y whyrvyth an tyrmyn        [45]
   drethe may fether the wel
   thethe me a worhemmyn
   encressyens ha bewens pel
   
#   [Hic descendit Deus de pulpito et dicit Deus hic
#   ludit Lucifer de celo]
   
   hethyw yw an whefes dyth
   aban dalletheys gonys           [50]
   may rug nef mor tyr ha gveyth
   bestes puskes golowys
   gosteyth thy'mo y a vyth
   kekemys vs ynne gvreys
   map den a bry yn perfyth        [55]
   me a vyn y vos formyys
   
#   [Hic faciat Adam et dicit Deus]
   
   Del ony onen ha try
   tas ha map yn trynyte
   ny a'd wra ty then a bry
   haval d'agan face whare         [60]
   ny a whyth in thy vody
   sperys may hylly bewe
   ha'n bewnans pan y'n kylly
   the'n dor ty a dreyl arte
   
   Adam saf yn ban yn clor         [65]
   ha treyl the gyk ha the woys
   preder my the'th whul a dor
   haval they'm a'n pen the'n troys
   myns vs yn tyr hag yn mor
   warnethe kemer galloys          [70]
   yn bys-ma rak dry ascor
   ty a vew bys may fy loys
   
   Adam del of dev a ras
   bos gvythyas a wrontyaf thy's
   War paradys my a'th as          [75]
   saw gvra vn dra a'n govys
   War bup frut losow ha has
   a vo ynny hy tevys
   saw a'n frut ny fyth kymmyas
   yw pren a skeyens hynwys        [80]
   
   Mar a tybbryth a henna
   yw hynwys pren a skyens
   yn mes alemma ty a
   hag a fyth marow vernens
   
#   ADAM
   A das map ha spyrys sans        [85]
   gorthyans the'th corf wek pup prys
   ow formye tek ha dyblans
   ty ru'm gruk pur havel thy's
   
   rag governye ow bewnans
   yma loer orth both ow brys      [90]
   pur luen yma thy'm ow whans
   a'n ven cowethes ordnys
#              [ient ad paradisum]
   
#   DEUS PATER.
   Nynsyw da yn pur certan
   bones vn den y honan
   heb cowyth py cowethes          [95]
   ke growet war an dor gvlan
   ha cosk byth na saf yn ban
   er na fo cowethes gvres
   
#   [Et Adam dormiet. hic facit deus euam et ducet
#   eam ad Adam et accipiet per manus suas. et dicit
#   deus pater:-]
   
   Scon a onan a'th asow
   my a wra thy'so parow          [100]
   pup vr ol rag the weres
   Adam ottensy vmma
   ry hanow thethy hy gvra
   the'th par rak hy kymmeres
   
#   EVA
   arloth dev a'n nef an tas      [105]
   kepar del os luen a ras
   venytha gorthyys re by
   del russys moy a'n govys
   worth ow formye haval thy's
   vn dev os ha persons try       [110]

#                         [eva exit]
   
#   ADAM
#   a das ty r[e] thros thy'mmo
   a das ty re thros thy'mmo
   ascorn a'm kyk ha corf o
   par may fo ow howethes
   my a's henow vyrago
   an tas dev gorthyys re bo      [115]
   a's ordnes thy'm rag ov les
   
#   DEUS PATER
   Adam otte an puskes
   ythyn a'n nef ha'n bestes
   kefrys yn tyr hag yn mor
   ro thethe aga hynwyn           [120]
   y a thue the'th worhemmyn
   saw na byhgh y war nep cor
   
#   ADAM
   yt'hanwaf bugh ha tarow
   ha margh yw best hep parow
   the vap den rag ymweres        [125]
   gaver yweges karow
   daves war ve[r] lavarow
   hy hanow da kemeres
   
   lemyn hanwaf goyth ha yar
   a sensaf ethyn hep par         [130]
   the vygyens den war an beys
   hos payon colom grvgyer
   swan bargos bryny ha'n er
   moy drethof a vyth hynwys
   
   y rof hynwyn the'n puskes      [135]
   porpus sowmens syllyes
   ol thy'm gustyth y a vyth
   lenesow ha barfusy
   pysk ragof ny wra skvsy
   mar corthyaf dev yn perfyth    [140]
   
#   DEUS PATER
   Rag bones ol tek ha da
   in whed dyth myns yw formyys
   Aga sona ny a wra
   may fe seythves dyth hynwys
   hen yw dyth a bowesva          [145]
   the pup den a vo sylwys
   yn dysquythyens a henna
   ny a bowes desempys
   
#   [Tunc iet deus pater ad celum et postea
#   diabolus tanquam serpens loquitur ad euam
#   in arbore scientie et dicit male ad euam.]
   
#   SERPENS S. DEMON
   Eua prag na thuete nes
   rag cous orthyf ha talkye      [150]
   vn dra a won a'n gothfes
   a russe the thythane
   beys vynytha y wharthes
   rag ioy ha rag lowene
   kepar yn beys ha dves          [155]
   the'n nef grusses yskynne
   
#   EUA
   pan dra yl henna bones
   lauar thy'mmo vy wharre
   
#   DEMON
   Eua ny allaf methes
   rag ovn ty tho'm kuhuthe       [160]
   
#   EUA
   Drefen ow bones benen
   ty a yl thy'm daryvas
   Awos travyth ny wrussen
   venytha the gvhuthas
   
#   DEMON
   A'n nef my a theth yn nans     [165]
   eua wek gvella the cher
   frut a'n wethen a skyans
   dybbry byth na borth danger
   
#   EUA
   ffystyn alemma duwhans
   worthyf na gous na moy ger     [170]
   a'y frut dybry n'ym bes whans
   dres dyfen ov arloth ker
   
#   DEMON
   A venen assos goky
   na gresyth thu'm lauarow
   attebres ty ha'th worty        [175]
   a'n wethen ha'y avalow
   y fyeugh yn surredy
   yn vr-na avel dewow
   eua dus nes kemer y
   rag thy's ny lauaraf gow       [180]
   
#   EUA
   Neb a'm gruk vy ha'm gorty
   ef a ruk agan dyfen
   Aual na wrellen dybbry
   na mos oges the'n wethen
   
#   DEMON
   My a wor prag o ganso          [185]
   rag hy bos gvethen a ras
   a'y frut hy nep a theppro
   a wovyth cvsyl a'n tas
   tra ny vyth yn pow adro
   na wothfo the tharryvas        [190]
   mvr a foly ew thotho
   an keth frut-ne mar a'n gas
   
#   EUA
   A meys of ow predyry
   pandra allaf the wruthyl
   An avel orth y dyrry           [195]
   rag ovn genes bones gyl
   
#   DEMON
   torr'e yn ow feryl vy
   heb hokye fast haue ydo
   hag inweth gvra the'th worty
   may tebro ef annotho           [200]
   
#   EUA
   Stop an wethen trogha'n dor
   may hyllyf aga hethes
   
#   DEMON
   my a ra saw dus yn clor
   torr'e ha ke the gerthes
   
#   [Tunc eva accipiet pomum et deferet
#   ad adam et dicit Eua]
   
#   EUA
   Adam ystyn thy'm the thorn     [205]
   tan henna theworthef vy
   dyson hep whethe the gorn
   dysempys gvra y thybry
#               [adam iet ad paradisum]
   
#   ADAM
   lauar thy'mmo ty venen
   an frut ple russys tyrry       [210]
   mara pe a'n keth eghen
   o dyfynnys orthyn ny
   
#   EUA
   My pan esen ov quandre
   clewys a'n nyl tenewen
   vn el ov talleth cane          [215]
   a vghaf war an wethen
   ef a wruk ow husullye
   frut annethy may torren
   moy es dev ny a vye
   bys venytha na sorren          [220]
   
#   ADAM
   A out warnes drok venen
   worto pan wrussys cole
   rag ef o tebel ethen
   neb a glewsys ov cane
   hag a'n doro the anken         [225]
   mars ny a wra ymdenne
   prederys peb a'y worfen
   fettyl allo gorfenne
   
#   EUA
   taw an el a bregewthy
   a'n wethen hag a'y vertv       [230]
   a'y frut a wrello dybry
   y fethe kepar ha dev
   
#   ADAM
   thy'so ny vennaf cresy
   na the'th fykyl lauarow
   pysyn may fyyn servysy         [230]
   th'agan arluth hep parow
   rag neb a'n gruk ny a bry
   a ros thy'n defennadow
   frut na wrellen the thybry
   a'n wethen hep falladow        [240]
   
#   EUA
#   Aba[n] na vynta cresy
   Aban na vynta cresy
   ty a kyl ow herense
   vynytha hedre vywy
   vmma ny'm gvelyth arte
   
#   ADAM
   eua kyns del vy serrys         [245]
   my a wra ol del vynny
   drov e thy'mmo dysempys
   ha my a ra y dybry
   
#   [Et tunc comedit ex poma et videt se nudum
#   et dicit gemitu]
   
   ogh trv trv my re behas
   ha re dorras an dyfen          [250]
   a debel venyn hep ras
   ty ru'm tullas sur hep ken
   agan corfow noth gallas
   gans deyl agan cuthe gvren
   y won the wyr dev an tas       [255]
   re sorras drewyth benen
   
#   [Adam abscondit se in paradiso]
   
#   [Tunc ueniet Deus pater ad Adam et dicit ei]
   
#   DEUS PATER
   Adam adam pandra wreth
   prag na theth thu'm wolcumme
   
#   ADAM
   drefen ov bos noeth hep queth
   ragos yth yth the gvthe        [260]
   
#   DEUS PATER
   pyw a thysquethes thy'so
   the vos noeth corf tros ha bregh
   lemyn an frut grath na'th fo
   mones th'y dybry hep pegh
   
#   ADAM
   thy'mmo vy why a ros gvrek     [265]
   honna yw ol the vlamye
   a dorras an avel tek
   hag a'n dug thy'm the dastye
   
#   DEUS PATER
   Aban golste worty hy
   ha gruthyl dres ov defen       [270]
   mylyge a wraf defry
   an nor y'th whythres hogen
   y'th whys lavur the thybry
   ty a wra bys y'th worfen
   spern ha spethes ov tevy       [275]
   hedre vy may fo anken
   
   Eua prag y whruste sy
   tulle the bryes hep ken
   An avel worth y derry
   wose my thy's th'y thefen      [280]
   ty re gam wruk eredy
   ha re'n dros the vur anken
   pan russys thotho dybry
   ha tastye frut a'n wethen
   
#   [hic demon sit presens]
   
#   EUA
   A das kuf y'th wholowys        [285]
   an sarf re ruk ow tholle
   th'y falsury y cresys
   pythueth re rug ov syndye
   mar derre hy leuerys
   kepar ha dev y fethe           [290]
   mar pue drok a oberys
   trogh y hy gans the glethe
   
#   DEUS PATER
   Rag ty the gola worty
   ha tolle the bryes len
   nefre gustyth th'y gorty       [295]
   me a orden bos benen
   may mohghaho hy huth hy
   dre wul ow gorhemmyn trogh
   na heb mur lavur defry
   benytha ny's tevyth flogh      [300]
   
#   [lq. ad serpentem]
   
   ty dyowl gvra ov gorthyby
   prag y tolste sy hep ken
   worth hy thempte the dyrry
   an frut erbyn ov dyfen
   
#   DEMON
   My a leuer thy's an cas        [305]
   rag bos thethe ioy mar vras
   ha my pup vr ow lesky
   rag henna my a's temptyas
   the behe may fe ellas
   aga han kepar ha my            [310]
   
#   DEUS PATER
   ytho bethyth mylyges
   pur wyr drys ol an bestes
   a gertho war an nor veis
   ha nefre y fyth avey
   yntre the lynneth the sy       [315]
   ha lynneth benen pup preys
   Omma ny wreugh why tryge
   eugh yn mes a thysympys
   why a geyl of lowene
   a rys thyugh yn parathys       [320]
   ny dal thy's kauanscuse
   dre the wrek y vos terrys
   rag orty ty the gole
   myl vap mam a veyth damneys
   
#   ADAM
   A das dev y'th wolowys         [325]
   grannt the'th whythres my a'd peys
   nep peyth a oel a vercy
   
#   DEUS PATER
   Adam yn dyweth a'n beys
   my a wronnt oel mercy they's
   ha the eua the wreghty         [330]
   
#   [Et tunc Deus ascendit ad celum et dicit ad
#   cherubyn]
   
   Cherubyn kemmer clethe
   fystyn trogha parathys
   dew then a gefyth ene
   gor y yn mes desempys
   pur vysy a veyth thethe        [335]
   ha the gymmys a ve gvrys
   may whrussons cam dremene
   sur y vyllyk an prys
   
#   CHERUBYN
   the parathys scon y thaf
   rag gruthyl ol both the vrys   [340]
   ene tus mara kafaf
   yn mes y fethons gorrys
   
#   [hic descendit che.]
   
   Adam ke yn mes a'n wlas
   troha ken pow the vewe
   ty the honyn the balas         [345]
   the wrek genes the nethe
   rag why re sorras an tas
   m'agys byth luen edrege
   fystynyugh troh an daras
   rag vmma ny wreugh tryge       [350]
   
#   [cherubin restat in paradiso]
#   [hic adam et eva recedunt de paradiso]
   
#   ADAM
   Ellas gveles an termyn
   ov arluth pan wruk serry
   pan ruk drys y worhenmyn
   ov ertech gruk the gylly
   ny won vyth pethaf lemyn       [355]
   nymbus gvest guskys na chy
   ov holan ol the dymmyn
   rag moreth a wra terry
   
   yn mes a'm ioy ha'm whekter
   res ev keskar dre terros       [360]
   rag fout gvest ha gostotter
   namna vyrwyn rag anwos
   
   ny wothen rag ponvotter
   pytheen yn gveel py yn cos
   ow holen gvak dyvotter         [365]
   ru'm kymmer ha gawel bos
   
   Eua kymmer the gygel
   rag nethe thy'nny dyllas
   ha my a gans ol ow nel
   yn dor the thallath palas      [370]
   
#   [Et fodiet et terra clamat et iterum fodiet et
#   clamat terra]
   
   Mur varth ambus dyogel
   an beys th'y terry na'm gas
   rag esow galsof ysel
   na allaf kerthes yn fas
   my a'd peys arluth vhel        [375]
   the'n tyr ty a ry cummyas
   ma'm gasso kyns ys myrwel
   ynno bos thy'm the welas
   
#   [hic descendit deus pater]
   
#   DEUS PATER
   Adam cummyas scon a fyth
   hys the baal luen the drehy    [380]
   thy's yth arghaf a dyreyth
   gas adam the'th egery
   
#   ADAM
   A syre arluth perfeth
   bohes ev henna thy'nny
   myns a defynno vn geyth         [385]
   my ha'm gvrek a wra dybry
   
#   DEUS PATER
   ytho kymmer hy dew hys
   rag cafos thy's ha'th wrehgty
   
#   ADAM
   arluth hen yw re nebes
   mar quren flogh vyth denythy   [390]
   
#   DEUS PATER
   Cafes moy thy's aban res
   try heys the bal kemery
   A drus musury tryl-les
   ha gvet na wra falsury
   
#   ADAM
   arluth cuf ol henna gvlan      [395]
   try hes ov fal mar a'm be
   my ha'm gurek ha'm flogh byhan
   bysy vyth the sostene
   mar tue moy nystevyth man
   rag nown y wrons clamdere      [400]
   yn vr-na rag pur thwan
   daggrow tyn gvraf dyvere
   
#   DEUS PATER
   kee kymmer myns a vynny
   adam a'n beis ol adro
   thy'so ef a veyth besy         [405]
   hag ahanes a theffo
   
#   ADAM
   A das a nef gromercy
   the gorf ker gorthys re bo
   eua war an beys meystry
   luen gummyas yma thy'mmo       [410]
   
#   EVA
   Gvyn agan beys ov fryes
   bos granntyes thy'nny cummyes
   dywort an tas dev gvella
   the bales ha the wonys
   gans kegel a thesempys         [415]
   nethe dyllas my a wra
   
#   _____________________
   
#   DEUS PATER
   drog yw genef gruthyl den
   precyons ha haval thu'm fas
   rag cola worth vn venen
   gvlan ef re gollas an plas     [420]
   a'm lef thyghyow a wrussen
   th'y wythe a'n geffo graas
   pan wruge dres ov dyfen
   fest yn tyn ef ru'm sorras
   
   Adam a ol the drevas           [425]
   an degves ran thy'mmo gas
   wheth in atal the kesky
   ha gans colen tha hep sor
   gorre the'n meneth tabor
   yn gorthyans thy'm th'y lesky
   
#   ADAM
   arluth the voth a vyth gvrys
   moy kyn fennas the gafys
   pur wyr leskys ef a vyth
   rag cowlenwel both the vrys
   nynsus parow thy's yn beys     [435]
   luen a grace os in perfyth
   
#   [His transiet deus pater ad celum.]
   
   Caym hag abel ov mebbyon
   eugh sacryfyeugh in scon
   yn meneth the'n tas a'n nef
   hag ol agas gvyr thege         [440]
   thotho gvetyeugh offrynne
   ha'y lesky del yrghys ef
   
#   CAYM
   A das cuf ker my a wra
   arluth nef roy thy'm gul da
   yn pup ober a wrellyn          [445]
   Abel whek dun alemma
   the worthye d'n arluth gvella
   del yrghys agan tas thy'n
   
#   [recedit Caym.]
   
#   ABEL
   Ov broder pur lowenek
   my a genes the'n meneth        [450]
   saw kyns ys mos ov thas whek
   ro thy'm the vanneth perfeth
   rag thy'm yma govenek
   cafes the geus tregereth
   the vanneth thy'm mur a blek   [455]
   ha banneth ov mam inweth
   
#   ADAM
   ov benneth prest ty a fyth
   kefrys yn nos hag yn geyth
   ha myns vs yn beys ry'th fo
   
#   EUA
   banneth the vam kekyfrys       [460]
   nefre thy'so my a beys
   amen, yn della re bo
   
#   ABEL
   ow banneth thyugh why kyfrys
   ry thy'm agas bannethow
   a thev lemyn gvyn ov beys      [465]
   ov vos sonys hep whethlow
   
#   [Tunc cum istis quatuor ritis iat ad altare
#   spaciando in platea et dicit Caym]
   
#   CAYM
   Abel pe feste mar bel
   ny gothe thy's bones hel
   ov mones the'n sacrefys
   
#   ABEL
   Caym ny lettys saw vn lam      [470]
   ov kafus banneth ov mam
   ha banneth ov thas kefrys
   
#   CAYM
   Ru'm fey mur a wokyneth
   yv mones the lesky peyth
   a yl den orto bewe             [475]
   pyth yw an gorthyans the dev
   bos leskys the glow lusew
   war an karrygy dege
   
#   ABEL
   Caym whek preder a'd enef
   awos an tas dev a'n nef        [480]
   gvra y worhemmynnadow
   thy'nny ny travyth ny gref
   aban yw sur y voth ef
   y lesky hep falladow
   
#   CAYM
   Nans ye abel doway that        [485]
   yn della byth ny vennaf
   my re bredyrys gul prat
   rag y wythe erbyn haf
   
#   ABEL
   certan goky os ha mad
   mar ny wreth del lauaraf       [490]
   ty a fyth pur tormot sad
   yn gulas yffarn del gresaf
   
   Dev a ros thy'n an naw ran
   rag bewe orto certan
   dre y luen grath ha'y versy    [495]
   ytho prag na lenes ef
   kafus y thege hep gref
   hag aban vyn y lesky
   
#   [Hic venient omnes in platea]
   
#   [Et tunc caym offerat partem decimarum et
#   custodiret alteram partem decimarum et dicit caym]
   
#   CAYM
   rag leuerel yn preve
   my ny vynnaf offrynne          [500]
   ol ov dege yn certan
   a das dew luen a byte
   tan resyf theworthyf ve
   ov dege ha'm offryn gvlan
   hay dew myr orth ov offryn     [505]
   ha ressef thy's ov dege
   rag mar ny wreth my a vyn
   y thon genef arte dre
   
#   ABEL
   a das dew arluth huhel
   my a'th worth gans ol ov nel   [510]
   y'm colon pur trewysy
   hag a offryn thy's whare
   warbarth ol ov gvyr thege
   yn gorthyans thy's y lesky
   
#   DEUS PATER
   rag bos abel gvyr thege        [515]
   ef a'n gefyth yn dyweth
   an ioy na thyfyk nefre
   yn ov gulas ha cosoleth
   
#   CAYM
   Pan dra ny vyn dev gul vry
   ahanaf na sowyny               [520]
   an peyth a wrehaf ny wra
   ha pup vr chatel abel
   y a sowyn myl blek guel
   Abel a'n pren rag henna
   
#   ABEL
   Ow broder whek dun the dre     [525]
   yma vn posygyon bras
   War ov wholon ov cothe
   pynag vone ren ov thas
   an tas a wruk ov formye
   a'm offryn re woffe gras       [530]
   ha pan wryllyf tremene
   a'n bys ru'm gorre th'y wlas
   
#   CAYM
   abel whek ol na wra vry
   rag pup tra ol a fyth da
   dre weres agan dev ny          [535]
   a nef an arluth guella
   ke yn rak del y'm kyrry
   yn hanow dev a-wartha
   venytha na sowyny
   tan hemma war an challa        [540]
   
#   [Tunc percuciet eum in capite et morietur et
#   dicit lucifer]
   
#   LUCIFER
   Belsebuk ha satanas
   eugh alemma pur thoth bras
   del y'm kyrreugh ages dew
   ha kyrghough the dre an guas
   may hallo cane ellas           [545]
   nefre yn tewolgow tew
   
#   SATANAS
   agan arluth lucifer
   ny a'n kyrgh thy's hep danger
   pur lowenek
   yn drog-gras th'y das adam     [550]
   venytha na'n geffo tam
   a wolow tek
   
#   [ihent ad Abel]
   
#   BELSEBUC
   Mal yv genen the gafus
   the vos lemyn the derrus
   ha the peyn kepar ha ny        [555]
   abel ty a dryg nefre
   awos ol the wyr thege
   yn tewolgow bras hep ioy
   
#   SATANAS
   Dun ganso the dre warnot
   th'agan arluth lucifer         [560]
   my a gan an conternot
   ha ty dyscant ym-kener
   
#   BELSEBUC
   heyl syr arluth lucifer
   my re gyrhas thy's the dre
   mab adam a fals huder          [565]
   may hallo genen trege
   
#   LUCIFER
   Abel rag the offryn ker
   ty a vyth genen nefre
   ha dewolow hep nyuer
   pup vr orthys ov scrynkye      [570]
   
#   [Tunc veniet Deus pater ad terram loquitur cum
#   caym et dicit Deus pater]
   
#   DEUS PATER
   Caym lauar ple ma abel
   the vroder ov servont lel
   prag nagvsy ef genes
   
#   CAYM
   nep ma'n ressys the wethe
   theworth henna govynne         [575]
   py vr fuf vy y wythes
   
#   [vox clamat]
   
#   DEUS PATER
   Otte voys mernans abel
   the vroder prest ov kelwel
   a'n dor warnaf pup teller
   mylleges nefre re by           [580]
   hag ol an tyr a bywfy
   yv mylleges y'th ober
   ffrut da bynerre thokko
   na glase bys gorfen beys
   ov molleth a rof thy'so        [585]
   molleth ov eleth kefrys
   
#   CAYM
   the lef arluth a glewaf
   saw the face my ny welaf
   sur er ov gevw
   ellas my a wor henna           [590]
   bones ov fegh moy yn-ta
   es mercy dew
   lemyn dyfreth of ha gvak
   pur wyr dres ol tus a'n beys
   my ny won leuerel prak         [595]
   gans pup na vethaf lethys
   
#   DEUS PATER
   Caym ny vethyth yn della
   rag the lathe den mar qura
   ef a'n gevyth seyth kemmys
   a paynys in nor bys-ma         [600]
   mar pyth drok vythol gureys thy's
   
   Rag the verkye my a gura
   yn bys den vyth na'th latho
   pup vr-ol oberet[h?] da
   guyn bys kymmys a'n gvrello    [605]
   
#   [Hic ds. ascendit ad celum.]
   
#   [Tunc veniet chaym ad adam patrem suum et
#   dicit adam]
   
#   ADAM
   Ow map py theth the vroder
   prag na thethe genes dre
   
#   CAYM
   Anotho mar thes preder
   worth y wythyes govynne
   
#   ADAM
   A myleges y'th ober            [610]
   ty re'n lathes ru'm lowte
   hag ef ahanan mar ger
   ov molleth thy'so nefre
   ellas vyth pan yu kyllys
   Abel whek ov map kerra         [615]
   na vythqueth pan vef formys
   theworthaf drok a'n perna
   
   na caym pan yu dynythys
   pan venyons ev a'n re-ma
   dre vn venen wharvethys        [620]
   govy pan welys eva
   yma dev whath ov pewe
   neb ev arluth drys pup tra
   my ny vennaf growethe
   vynytha gans corf eva          [625]
   
#   EUA
   Ellas vyth pan ruk cole
   mar hogul worth ov eskar
   kemys druk vs ov cothe
   ha dewethes hag avar
   yma ken thy'm the ole          [630]
   daggrow gois in gvyr hep mar
   govy vyth ol ov pewe
   ov cothaf lues galar
   
#   DEUS PATER
   Serafyn the adam ke
   hag argh thotho growethe       [635]
   dre ov gorhemmynnadow
   wheth gans eva y wreghty
   hag ef a wra dynythy
   vn map da hep falladow
   
#   SERAPHIN
   Arluth the voth my a wra       [640]
   del degoth thy'm yn pup le
   ha bys thotho whare a
   the'n bys rag y cusyllye
   
#   [Et tunc iet ad adam et dicit ei]
   
   Adam an tas dev guella
   a yrghys thy's growethe        [645]
   gans the bryes ker eva
   rag cafus flogh the'th servye
   
#   ADAM
   Pan vyn an tas yn della
   reys yv y wruthyl porrys
   mar myn dev rag an gvella      [650]
   del fythyaf ef a vyth gurys
   dues ov howethes eva
   groweth yn gvyly a hys
   gorhemmyn dev dres pup tra
   res yv y vos coullenwys        [655]
   
   Nans yw lemmyn tremenes
   nep dew-cans a vlethynnow
   na'm buef the wruthyl genes
   yn kyk nag in kues hep wow
   
#   EUA
   Aban vyn an tas a'n nef        [660]
   res yv sywe y voth ef
   pe-penag vo
   dre grath a'n arluth guella
   ny a thynyth vn flogh da
   thy'n a seruyo                 [665]
   
#   ADAM
   in nomine dei patris
   yn della thy'n re wharfo
   war an tas dev ny a bys
   y grath thy'n may tanvonno
   
#   [Et tunc recedat ab ea paucumper]
   
#   _________________________________
   
#   [et iterum veniet ad eam]
   
#   EUA
   Adam ny yl vos kelys           [670]
   an pyth a thue yn dyweth
   yma flogh genaf genys
   dre voth a'n tas dev in weth
   bynyges re bo an prys
   may fe gurys an gorholeth      [675]
   py hanow y fyth gylwys
   lauar thy'mmo er the feth
   
#   ADAM
   Seth a vyt y evn hanow
   an tas a'n nef caradow
   roy thotho grath th'y seruye    [680]
   mos the balas my a vyn
   rag sustene veunans thy'n
   rys yw porrys lafurrye
   
#   [Hic adam iet ad opus suum]
   
   A dev ker assoma squyth
   uyn veys a quellen vn wyth     [685]
   an termyn the thewethe
   kref yv gvrythyow a'n spethes
   may thyv ov dyv-vregh terrys
   worte menough ov quethe
   
   seth ov map my a thanfon       [690]
   the yet parathys in scon
   the cherubyn an guythyas
   govyn orto mar a'm byth
   oyl a vercy in dyweyth
   theworth an tas dev a ras      [695]
   
#   SETH
   A das ker the'th worhemmyn
   my a th'y a thysempys
   saw pan-dra wra-ma govyn
   ny won na forth thu'm nygys
   
#   ADAM
   lauar an-nes ov vos vy         [700]
   a'm bewnens my th'y bysy
   A leuerel guyroneth
   thy'so a'n oyl a versy
   O dythywys thy'mmo vy
   gans an tas a'y dregereth      [705]
   pan vef chacys
   gans an el yn pur thefry
   my ha'm gvrek rag gul foly
   helhys warbarth a fuen ny
   in mes scon a paradys          [710]
   
   sew olow ov thryys lyskys
   ny dyf guels na flour yn bys
   yn keth forth-na may kyrthys
   ha ny ov tos a le-na
   my ha'th vam sur kekyfrys      [715]
   ty a wylfyth an toknys
   kyn wylly mur wolowys
   na thout ny fyth ken ys da
   
#   SETH
   my a wra fest yn lowen
   the nygys bys yn gorfen        [720]
   A das colon caradow
   ny vynnaf lettya pella
   my a'd pys ov sona gura
   kyns ys mos hep falladow
   
#   ADAM
   ke yn kerth ov map evy         [725]
   ha nefra ov bannat thy's
   gura the nygys eredy
   kyns dewheles my a'd pys
   
#   SETH
   A das dovt na bertheugh why
   whare my a vyn mones           [730]
   dev a'n nef dre y versy
   me a bys d'agan gueres
   
#   [Et tunc iet ad paradisum et dt
#   cherubin]
   
#   CHERUBIN
   seth pan-dra yv the nygys
   mar hyr forth dos may fynsys
   lauar dy'mmo vy whare          [735]
   
#   SETH
   A el me a leuer thy's
   ov thas ev coth ha squytheys
   ny garse pelle bewe
   ha genef ef a'd pygys
   a leuerel guyroneth            [740]
   a'n oyl dotho dythywys
   a versy yn deyth dyweth

#   CHERUBIN
   Agy the'n yet gor the ben
   Ha y syl vyth ol na gen
   pe-penag-ol a wylly            [745]
   ha myr a pup tenewen
   aspy yn-ta pup eghen
   whythyr pup tra ol bysy
   
#   SETH
   fest yn lowen me a wra
   guyn ov bys kafus cummyas      [750]
   the wothfos pyth vo ena
   rag y leuerel thu'm tas
   
#   [et respicit et vertit se dicens]
   
   dev tek a wel yw homma
   goef a gollas an wlas
   sav an wethen thy'm yma        [755]
   hy bos syghys marthys vras
   Saw my a greys hy bos segh
   ha gurys noth ol rag an pegh
   a pehas ov thas ha'm mam
   avel olow aga threys           [760]
   sygh yns ol kepar ha leys
   ellas pan thybrys an tam
   
#   CHERUBIN
   A Seth osa dynythys
   agy the yet paradys
   lauar thy'm pan-dra wylsta     [765]
   
#   SETH
   ol an tekter a wylys
   ny yl taves den yn bys
   y leuerel bynytha
   A frut da ha floures tek
   menestrouthy ha can whek       [770]
   fenten bryght Avel arhans
   ha pedyr streyth vras defry
   ov resek a-dyworty
   worte myres may tho whans
   
   warnethy yma gvethen           [775]
   vhel gans lues scoren
   saw noth ol yns hep dylyow
   hag adro thethy rusken
   nynsese a'n blyn the'n ben
   noth yv ol hy scorennow        [780]
   
   ha war woles pan vyrys
   my a welas hy gurythyow
   bys yn yffarn dywenys
   yn mysk mur a tewolgow
   ha'y branchys yn van tyvys     [785]
   bys yn nef vhel golow
   ha hy warbarth dyruskys
   kefrys ben ha barennow
   
#   CHERUBIN
   wheth myr arte aberveth
   hag ol ken ty a welfyeth       [790]
   kyns ys dones a le-na
   
#   SETH
   bos cummyas thy'm guyn ov bys
   my a the'n yet desempys
   may callaf gueles ken ta
   
#   [vadit et respicit et revertit]
   
#   CHERUBIN
   A wylsta ken yn tor-ma         [795]
   ys del ege agensow
   
#   SETH
   vn sarf in guethen yma
   best vthek hep falladow
   
#   CHERUBIN
   ke weth tresse treveth th'y
   ha myr gvel orth an wethen     [800]
   myr pan-dra wylly ynny
   kefrys gwrythyow ha scoren
   
#   [iterum vadit in sup(erum)]
   
#   SETH
   Cherubyn el dew a ras
   yn wethen me a welas
   yn ban vhel worth scoren       [805]
   flogh byen nowyth gynys
   hag ef yn quethow maylys
   ha kylmys fast gans lysten
   
#   CHERUBIN
   
   Mab dev o neb a wylsys
   avel flogh byhan maylys        [810]
   ef a bren adam the das
   gans y gyk ha wos kefrys
   pan vo termyn denythys
   ha'th vam hag ol an dus vas
   
   ef yv an oyl a versy           [815]
   a fue the'th tas dythywys
   dre y vernans yredy
   ol an bys a fyth sylwys
   
#   SETH
   Benyges nefre re by
   a dev lemyn guyn ov bys        [820]
   gothfos guyr ol yredy
   my a vyn mos thyworthy's
   
#   CHERUBIN
   kemer tyyr spus a'n aval
   a dybrys adam the das
   pan varwo gorr'y hep fal       [825]
   yntre y thyns ha'y davas
   Anethe ty a wylfyth
   tyr gvethen tevys whare
   rag ny vew moy es tryddyth
   war lyrgh the vones the dre    [830]
   
#   SETH
   bynyges re by pup tyth
   my a'd worth pur wyr nefre
   ov das fest lowenek vyth
   mar scon a'n bys tremene
   
#   ________________________
   
#   [Et tunc veniet ad patrem Adam et dicit
#   ei]

   A das ker my a welas           [835]
   yn paradys fenten ras
   ha warnythy vn wethen
   hyr gans mur a scorennow
   hag yn creys hy varennow
   vn flogh maylys gans lysten    [840]
   
   hen ev an oel a versy
   o dethywys dy'so sy
   theworth an tas dev a'n nef
   ha'n el thy'm a leuerys
   pan vo tryddyth tremenys       [845]
   ty a thascor the enef
   
#   ADAM
   Arluth ker thy's mur worthyans
   rag hyr lour ev ov bewnans
   kymmer dy'so ov enef
   guyn bys vones thy'm fethys    [850]
   lafur ha duwon a'n bys
   fest pel my re'n seruyas ef
   A vap ny dal keles man
   an pyth a thue gvelis veyth
   galsof coyth ha marthys guan   [855]
   dynythys ev ov deweyth
   an tas dev arluth a van
   re'm gorre the gosoleth
   ov enef ha'm corf the'n gulan
   Amen pysys pup pryueth         [860]
   
#   [et tunc morietur adam et dicit seth]
   
#   SETH
   Tru govy ellas ellas
   bos marow adam ov thas
   gans y gorf a'm dynythys
   kepar del fuve dremmas
   yn dor my a vyn palas          [865]
   tol may fo ynno cuthys
   
#   [seth facit sepulcrum et sepellitur adam]
   
#   [Hic ponet seth tria grana pomi in ore ade et
#   dicit seth]
   
   ha'y wul hyr ha doun ragtho
   droga galar ev thy'mmo
   y anclethyas mar uskys
   
#   [hic ponet grana in ore ade]
   
   an try spus yn y anow          [870]
   my a's gor hep falladow
   kepar del ve thy'm yrghys
   bolungeth dew yv hemma
   bones gorrys an spus-ma
   pan dremenna an bys-ma         [875]
   yn y anow bos gorrys
   an tas a nef sur hep fal
   a'n gruk ef thotho haual
   pan dorrasa an aval
   an arluth a fue serrys         [880]
   
#   ______________________
   
#   LUCIFER
   aha belsebuc aha
   ov otte vn purvers da
   lemyn wharfethys
   awos ol roweth adam
   bys thy'n vmma yn vn lam       [885]
   ef a vyth kyrhys
   
#   SATANAS
   my a kyrgh an guas wharre
   bynytha rag growethe
   genen ny yn tewolgow
   belsebuc del y'm kyrry         [890]
   fystyn duwhans gueres vy
   ov ton a plos casadow
   
#   [hic descendunt]
   
#   BELSEBUC
   My a'th wheres orth y thon
   the yffarn kepar hag on
   war geyn lowarn py brathky     [895]
   awos ol the fath ha'th son
   genen ny y fyth the thron
   yn ponvotter venary
   
#   [hic accipiat animam et portabit ad
#   infernum]
   
#   SATANAS
   Adam ty a ve gothys
   pan eses yn paradys            [900]
   avel harlot ov lordye
   ha rag henna desempys
   ny a'th deg bys gorfen vys
   yn ponow the wrowethe
   
#   BELSEBUC
   Heyl ov arluth yn the se       [905]
   otte kyrhys thy's the dre
   genen ny an harlot bras
   adam plos a thesefse
   warnan conquerrye neffre
   lemyn ef yv agan guas          [910]
   
#   LUCIFER
   ov banneth theugwhy pup prys
   mar tha y wreugh ov nygys
   prest yn pup le
   gorreugh an fals nygethys
   gans abel a desempys           [915]
   the yssethe
   
#   ____________________
   
#   [Hic incipit de noe et nave et dicit
#   deus]
   
#   DEUS PATER
   Drog yv genef gruthyl den
   precins haual thy'm certen
   rag cole orth vn venen
   gulan ef re gollas an plas     [920]
   a'm luf thyghyow a wrussen
   pan wruge dres ov defen
   mes a parathys lowen
   an el whare a'n goras
   
   ow spyrys ny dryc nefre        [925]
   yn corf map den vyth yn beys
   ha reson yv ha prage
   rag y vos kyc methel gurys
   nynsus den ort ov seruye
   len ha guyryon me a greys      [930]
   yn ol an beys sav noe
   ha'y wrek ha'y flehes kefrys
   
#   [Tunc veniet deus pater ad noe et dicit]
   
#   DEUS PATER
   Sa ban noe ow seruont ker
   dus gene pols the wandre
   ha dy'so my a leuer            [935]
   yntrethon taclow pryve
   
#   NOE
   A das dev yn vhelder
   bynyges re by nefre
   rag genes yn pup teller
   parys of the lafurye           [940]
   
#   DEUS PATER
   Noe mar luen yv an beys
   lemyn a scherewynsy
   may thew theweth dynythys
   ynno a gyk pup huny
   gans pegh mar vr ev flerys     [945]
   na allaf sparie na moy
   hep gul dyel a ver speys
   war pep ol sur marnas ty
   Rag henna fystyn ke gura
   gorhel a blankos playnyys      [950]
   hag ynno lues trygva
   romes y a vyth gylwys
   aves hag agy yn-ta
   gans pek bethens stanchvrys
   ha tryhans keuelyn da          [955]
   an lester a vyth a hys
   
   ha hanter cans keuelyn
   yn-weth ty a wra y les
   yn vhelder my a vyn
   dek-warn-ugans y vos gures     [960]
   war tu dylarg daras yn
   ty a wra yv port hynwes
   tresters dretho ty a pyn
   a-drus rag na vo degees
   
#   NOE
   Arluth kepar del vynny         [965]
   an gorhel sur my a'n gura
   pyth ev an othom dy'nny
   cafus lafur an par-na
   aban vynnyth pup huny
   lathe ol an nor vys-ma         [970]
   sav vnsel ov tus hammy
   lath ny ganse mage ta
   
#   DEUS PATER
   noe dre the thadder bras
   ty a vew ov grath nefre
   
   kemer the wrek ha'th flehas    [975]
   h'aga gvraget gor ganse
   a bub eghen best yn wlas
   gor genes dew annethe
   a bup kynde ethen vas
   y'th worhel guet dew gorre     [980]
   
   rag lyf bras my a thoro
   a gutho ol an nor beys
   myns den vs yn beys may fo
   kyns bos due an lyf buthes
   spyrys a vewnans ynno          [985]
   vynytha na vo guylys
   gor gura del dyscaf thy'so
   pan vo gures my a thue thy's
   A bub eghen a kunda
   gorow ha benow yn weth         [990]
   aga gora ty a wra
   yn the worhel aberveth
   pup maner bos yn bys-ma
   vs the dybry may telet
   rag den ha best magata         [995]
   yn the lester ty a fet
   
#   [tunc transeat deus pater in celum et
#   dicit noe]
   
#   NOE
   Arluth cuf the arghadow
   y wruthyl res ev thy'mmo
   ythaf hep ynnyadow
   the wonys a dro thotho        [1000]
   
#   [Tunc iet noe ad uxorem suam et dicit ei
#   noe]
   
#   NOE
   heeth ov bool thy'mmo tovth ta
   ov thardar ha'm mortholow
   my a vyn mos alema
   the wruthyl ov nygyssow
   
#   UXOR NOE
   mester yn scon my a wra       [1005]
   the'n tas a nef caradow
   pup ober ol yn bys-ma
   a wren re bo plygadow
   
#   [Tunc iet ad operandam navem suam et dicit
#   noe]
   
#   NOE
   A dev ker assoma squyth
   prynnyer derow ov trehy       [1010]
   vytheth powes my ny'm byth
   mar vrevv ew ov yssyly
   guyn veys ha quellen an gyth
   may fe yrhys thy'm hethy
   arluth warnas tregeryth       [1015]
   goef a ra the serry
   
#   [Et tunc veniet deus pater ad noe et dicit
#   ei]
   
#   DEUS PATER
   lemyn noy y'th worhel ke
   ty hag ol meyny the gy
   drefen luen ty thu'm seruye
   ov cres a fet venary          [1020]
   a pup best kemmyr whare
   gorow ha benow defry
   ol a'n ethyn ov nyge
   guet copel may kemery
   
   Annethe the sawye has         [1025]
   rag sythyn wose hemma
   dew vgens dyth my a as
   glaw the gothe awartha
   kynyuer den vs yn wlas
   na tra yn bys ov pewe         [1030]
   sav vnsol ty ha'th flehas
   gans lyf y wraf the lathe
   
#   NOE
   a das benyges del os
   the arhadow me a wra
   my a vyn alemma mos           [1035]
   tho'm gvrek ha'm flehes totta
   
#   [Noe dicit ad uxorem suam]
   
   a vryes hep falladow
   mebyon ha myrhes kefrys
   dre voth a'n tas caradow
   ymma gorhyl cref ordnys       [1040]
   ffystynnyn fast bys thotho
   rag y tue lyf war an bys
   may fo pup den ol ynno
   ha pup best warbarth buthys
   
#   UXOR
   A mester ker my a wra         [1045]
   pup tra kepar del vynny
   dun ol the'n gorhyl toth da
   gans lyf na wrellen buthy
   
#   SEM
   del yv gorhemmynnys thy'n
   my a's gor bys yn gorhal      [1050]
   kefrys bestes hag ethyn
   ha cam degyns bos hep fal
   
#   CAM
   Ota saw bos war ov kyn
   Jafet degyns saw aral
   awos an tas fystenyn          [1055]
   rag ovn namnag of pur thal
   
#   JAFET
   yma gene vn be da
   agorre hag eys kemyskys
   ol the'n bestes vs omma
   a gef bos lour dewthek mys    [1060]
   
#   [Et tunc eant omnes intra homines et jumenta
#   et dicit noe]
   
#   NOE
   yn hanow a'n tas gvella
   dun aberveth desempys
   agan gorhyl a wartha
   gans glaw ef a vyt cuthys
   mergh guarthek mogh ha deves  [1065]
   dreugh abervet desempys
   sav an ethyn byneges
   y a nyg quyc hag vskys
   a das del on the wythres
   a bol hag a lyys formys       [1070]
   byth dy'nny nerth ha gveres
   rag warnas prest ny a bys
   
#   SEM
   my a vyn lemyn tyldye
   guartha a'n gorhyl gans queth
   ha henna a ra guythe          [1075]
   na theffo glaw aberveth
   
#   CAM
   yn hanow dev d'y lawe
   tyy py ny agan beth meth
   yma ov tegens ywe
   hager gowes war ov feth       [1080]
   
#   JAFET
   ota cowes pur ahas
   ny's pyrth den mara peys pel
   a wronnd an dor stremys bras
   ov tewraga gans mur nel
   
#   NOE
   dre grath a'n nef agan tas    [1085]
   ny a's feeth kyn fo mur fel
   agan gorhel re nygyas
   re'n sawye arluth huhel
   
#   DEUS PATER
   Marow yv pup tra ese
   spyrys a vewnans ynno         [1090]
   my a worhemmyn whare
   the'n glaw na moy na wrello
   an lyf woth gurens ymdenne
   me a commonnd scon dotho
   th'y teller kyns eus arte     [1095]
   noe gonys may hallo
   
#   NOE
   gallas an glaw the ves gvlan
   ha'n dour my a gres basseys
   da yv yn mes dyllo bran
   mar ses dor segh war an beys  [1100]
   
#   SEM
   My a's dyllo ahanan
   ny thue arte my a greys
   mar kyf carynnyas certan
   warnethe y tryg pup preys
   
#   [Et tunc mittet corvum extra et ultra non est
#   reversa]
   
#   NOE
   Guyr thy'm ty a tharyvas      [1105]
   an vargh-vran-na th'y whele
   yma war garynnyas bras
   ov tybry fest dybyte
   an golom glas hy lagas
   yn mes gura hy delyfre        [1110]
   lelle ethen ren-ov-thas
   leuerel ny won ple fe
   
#   SEM
   my a wra hy delyfre
   whare a das caradow
   ha hy a wra aspye             [1115]
   mar sus dor segh yn nep pow
   
#   [Et tunc mittet columbam extra quae statim
#   reuertetur ad navem et capietur intra]
   
#   CAM
   hy delyfre my a wra
   yn mes yn hanow a'n tas
   lemyn ke aspy in-ta
   mar sus tyr segh in neb gulas [1120]
   
#   [hic venit columba portans ramum olive in ore suo]
   
#   JAFET
   dynythys yv hag yma
   yn hy myyn branch olyf glas
   hy cemeres my a wra
   agy the'n gorhyl toth bras
   
#   NOE
   An tas dev re bo gorthyys     [1125]
   synsys mur on th'y gare
   nans yw an lyfow basseys
   pan vs gveyth ov tesehe
   ov mebyon my a gy peys
   yn mes wheth dylleugh trysse  [1130]
   mar kyf tyr sygh my a greys
   dy'nny ny thewhel arte
   
#   JAFET
   kepar del vynny a das
   my a wra the arhadow
   colom whek glas hy lagas      [1135]
   ke nyg a-vgh lues pow
   tyr segh yn guel nag yn pras
   mar kefyth yn gvyr hep gow
   ynno gueet in-ta whelas
   bos the'th ly ha the'th kynyow[1140]
   
#   [Et mittet aliam columbam que revertetur
#   portans ramum olive in ore suo]
   
#   SEM
   Na nyl oges nag yn pel
   ny's guelaf ov trenyge
   hy re gafes dyhogel
   dor dyseghys yn nep le
   
#   NOE
   yn hanow a'n tas vhel         [1145]
   an gorhel guren dyscuthe
   Bos segh ha tek an awel
   the dev y coth thy'n grasse
   
#   [Et tunc discooperiant nauem et dicit Noe]
   
   gorthyans ha gras thy's a das
   dyseghys yv an nor veys       [1150]
   nynsus yn guel nag yn pras
   tus vev saw ny my a greys
   
#   UXOR
   gurens dev y voth ha'y vynnas
   py-penag vo yn y vreys
   pur wyr y gallos yv bras      [1155]
   yn nef hag yn tyr kefrys
   
#   [Et tunc veniet Deus pater ad Noe et stans in
#   platea et dicit]
   
#   DEUS PATER
   Noe my a worhemmyn thy's
   ke yn mes a'th worhel scon
   the wrek ha'th flehas kefrys
   ethyn bestes ha prevyon       [1160]
   cresseugh coullenweugh an beys
   avel kyns ketep map pron
   rag may fewgwhy sostoneys
   eugh the wonys guel ha ton

#   NOE
   the volungeth yn pup le       [1165]
   arluth vhel my a wra
   yn mes a'n gorhel wharre
   my ha'm gurek ha'm flehas A
   yn onour dev th'y lawe
   guren vn alter tek ha da      [1170]
   may hyllyn sacryfye
   thotho war an keth honna
   
#   CAM
   yn dewellens pecadow
   gul alter sur da vye
   ha thotho agan lothnow        [1175]
   warnethy sacryfye
   
#   JAFET
   tekke alter yn neppow
   ny alse den aspye
   es del vs genen hep wow
   dres an mount calvarye        [1180]
   
#   [hic paratur altare et deus pater stet
#   iuxta]
   
#   NOE
   dege ol agan ethyn
   bestes yn weth maga tA
   warnythy my a offryn
   yn gorthyans the'n tas guella
   
#   UXOR EJUS
   bugh offrynne my a vyn        [1185]
   whare war an alter-na
   y gras re thanvonno thy'n
   an tas dev a wruk pup tra
   
#   SEM
   Colom genef vy yma
   yn onour dev my a wra         [1190]
   war an alter hy gorre
   
#   UXOR EJUS
   ffesont onan fat ha da
   the'n tas dev a'n nef guella
   my a offryn hep lettye
   
#   CAM
   goth dek scon my a offryn     [1195]
   the dev war ben ov dewlyn
   hag a's gor war y alter
   
#   UXOR EJUS
   dev a dal theugh ol henna
   my a offryn mallart da
   yn gorthyans the tas dev ker  [1200]
   
#   JAFET
   The'n tas dev yn mur enor
   war y alter my a wor
   grugyer tek hag awhesyth
   
#   UXOR EJUS
   yn enour thotho hep fal
   my a offryn scon aral         [1205]
   ha chappon da war ov fyth
   
#   [Et tunc veniet deus pater ad noe et dicit
#   ei]
   
#   DEUS PATER
   Noe rag kerenge orthy's
   my ny gemere neffre
   trom dyal war ol an veys
   na dre thyal pup lathe        [1210]
   cresseugh collenweugh kefrys
   an nor veys a dus arte
   war ethyn bestes pop prys
   gallos a fyth warnethe
   
   kynyver best vs yn tyr        [1215]
   ythyn ha puskes kefreys
   yv gosteth theugh yn pur wyr
   hag y bos theugh ordenys
   na dybreugh my a yrvyr
   kyc gans gos bys worfen veys  [1220]
   eug gonetheugh termyn hyr
   powes ny 'gys byth nep preys
   
#   NOE
   pandra amount thy'n gonys
   mar serryth orth den hep wow
   pan vo ol thy'n lafurryys     [1225]
   agan wheyl a vyt mothow
   dre trom dyhal war an veys
   ty a wra pep ol marow
   mar tha yv genef a vrys
   merwel kyns dos drok ancow    [1230]
   
#   DEUS PATER
   Noy rak kerenge orthy's
   my a wra thy's ambos da
   luen dyal war ol an veys
   ny gemeraf vynytha
   
#   NOE
   ambosow orth tryher gureys    [1235]
   annethe nynses laha
   dre sor kyn fens y terrys
   the sconya my ny alla
   
#   DEUS PATER
   my ny dorraf bys vycken
   an acord vs lemyn gureys      [1240]
   yntre my ha lynneth den
   bys vynytha ef a veys
   yn record yu tokyn len
   ov guarak a fyth settyys
   yn ban yn creys a'n ebren     [1245]
   na allo bones terreys
   
   honna a vyth tokyn da
   a'n acord vs gureys hep fal
   kyn fynnyf war an bys-ma
   tevlel vyngeanns na dyal      [1250]
   my a vyr scon orth honna
   hag a'n acord a vyth cof
   gans lyf ny wraf bynytha
   lathe an dus guyls na dof
   
#   [Et tunc recedit ab eo et dicit noe]
   
#   NOE
   Arluth del os dres pup tra    [1255]
   the worhenmyn a vyt gureys
   mos the wonys my a wra
   ha'm gurek ha'm flehes kefrys
   
#   _____________________________
   
#   [hic pompabit abraham et postea dicit]
   
#   ABRAHAM
   me a vyn mos the'n temple
   ha dev ena y worthye          [1260]
   kepar del goth thy'mmo vy
   ef yv arluth nef ha'n beys
   ha henna sur my a greys
   a luen colon pur theffry
   
#   [hic descendit]
   
#   DEUS PATER
   abram abram fystyne           [1265]
   gura ha dus thy'mmo wharre
   rak collenwel both ov breys
   reys yv thy'so lafurrya
   vn pols byhan alemma
   del lauaraf pur wyr they's    [1270]
   
#   ABRAHAM
   dynythys of . the'th volungeth
   arluth porth cof . yn deyth dyweth
   am enef vy
   lauar thy'mmo . pandra wrama
   y'n guraf ytho . scon yn tor-ma[1275]
   yn pur deffry
   
#   DEUS PATER
   ov bolungeth mar mynnyth
   y collenwel hep let vyth
   the vap ysac a geryth
   y offrynne reys yv thy's      [1280]
   war veneth a thysquethaf
   thy'so gy del lauaraf
   an couath byth ny hassaf
   mar qureth thy'm a'n sacryfys
   
#   [hic ascendit deus ad celum]
   
#   ABRAHAM
   arluth ker an sacryfys        [1285]
   a vyth gurys orth both the vreys
   ow map ysac offrynnys
   ef a vyth war an meneth
   me a'n gor war an alter
   hag a'n lesk gans tan prynner [1290]
   ny sconnyaf yn nep maner
   a wul ol the voluneth.
   
#   [hic veniet ad filium suum]
   
   ow map ysac thy'm y reys
   the dev gruthyl sacryfys
   del yv arluth beys ha nef     [1295]
   kymer thy'mmo ve kunys
   gans louan bethens strothys
   ha war the keyn doga ef
   
#   YSAC
   otte omma ve kunys
   ha fast ef gynef kelmys       [1300]
   pur wyr a das
   dun alemma desempys
   bys yn meneth yv ordnys
   gans dev a ras
   
#   ABRAHAM
   tan ha clethe . yma gene      [1305]
   lemmyn parys
   dun alemma . rag offrynna
   an sacryfys
   
#   YSAC
   ow tas a vy . marth yn teffry
   vs thy'm lemmyn               [1310]
   
#   ABRAHAM
   ow map kerra . pen-dra vynta
   orthyf govyn
   
#   YSAC
   otte omma yn certan
   prynner genef the wul taan
   degys a dre                   [1315]
   ple ma an offryn a das
   a vyth leskys the thev ras
   rag y worthye
   
#   ABRAHAM
   Dev a thanfon thy'n a'n nef
   herwyth y volungeth ef        [1320]
   ov map certan y fyth gurys
   my a vyn war an alter
   gorre lemmyn an prynner
   rag lesky an sacryfys
   
#   [hic ponit lignum super altare]
   
   me a leuer ov map thy's       [1325]
   dev thy'mmo vy a erghys
   may fythe gy offrynnys
   thotho ef war an alter
   
#   YSAC
   y volungeth mar sywa
   y offendye ny vynna           [1330]
   kyn fen marow yn tor-ma
   an mernans me a'n kymmer
   
#   ABRAHAM
   ke yn ban war an kunys
   hag ena groweth a heys
   may hylly bones leskys        [1335]
   a vap whek ythof cuthys
   ow colon yv marthys claf
   thy'so gy del lauaraf
   offendye dev ny vynnaf
   Awos den fyth war an beys     [1340]
   
#   YSAC
   byth lemmyn a confort da
   pan yv both dev yn della
   y kemeres me a wra
   an mernans certan warnaf
   a tas whek ol caradow         [1345]
   ov dyw-luef colm ha'm garrow
   gans louan fast colmennow
   na allan seuel am saf
   
   mar pethaf kelmys lemmyn
   offens vythol er-the-byn      [1350]
   pan clewfyf vy an tan tyn
   parhap y wrussen fye
   a tas ker ol caradow
   ov paynys a vyth garow
   kyn vos leskys the lusow      [1355]
   A thev gorwyth am ene
   
#   ABRAHAM
   a ow map ker . na porth a wher
   dev a'th weres
   ef dev a ras . a'n cova'th ny has
   termyn byth nes               [1360]
   lemyn yn hast . me a'th kelm fast
   a ver termyn
   gans ov clethe . sur the lathe
   scon me a vyn
   
#   [hic descendit gabriel et veniet ad abraham et
#   tenet gladium ejus]
   
#   GABRIEL
   abram abram scon goslow       [1365]
   lemyn orth ov lauarow
   a fynnaf dyryvas thy's
   
#   ABRAHAM
   pyw os a gevs mar huhel
   lauar thy'mmo dyowgel
   del y'm kerry me a'd peys     [1370]
   
#   GABRIEL
   abram me a leuer thy's
   el a'n nef of danfenys
   rag guythe na ve lethys
   the vap ysac yw the ioy
   yn pur wyr dev a aswon        [1375]
   volungeth ol the colon
   rag henna ymden yn scon
   a thyworto ef deffry
   
#   ABRAHAM
   A thev ker re by gorthys
   bos ov map thy'mmo sawyys     [1380]
   ow colon yv sur yaghys
   nynsus arluth vyth saw ty
   yn gorthyans thotho omma
   offrynnye an keth mols-ma
   yn le ysac y settya           [1385]
   war an alter the lesky
   
#   YSAC
   tan yn kunys . gorraf vskys
   whythe a wraf
   a thev a'n nef . clew agan lef
   del y'th pysaf                [1390]
   
#   ABRAHAM
   an sacryfys . the thev yv gurys
   dun ny the dre
   ow map ysac . scon dus yn rac
   gura ov sywe
   
#   _____________________________
   
#   [Hic venit moyses et dicit et deus pater stet
#   ante ipsum]
   
#   MOYSES
   yma marth thy'm a vn dra      [1395]
   an pyth lemmyn a wela
   an bosnos dywy a wra
   saw nynsugy ov lesky
   
   me a vyn mos the vyras
   hag a wothfyth kyns denas     [1400]
   a thyworto ol an cas
   tra astrang yv thy'mmo vy
   
#   DEUS PATER
   moyses moyses saf ena
   na nes na thus na fella
   rag ny vynnaf theworthy's     [1405]
   dysk the skyggyow quyk the ves
   seuel war tyr veneges
   a wreth del lauaraf thy's
   
   ha my yv dev the tassow
   abram ysac sur hep wow        [1410]
   ha iacob yn weth keffrys
   
#   MOYSES
   ny allaf myres y'th fath
   rak golowder ny'mbus grath
   a whythre warnas vn prys
   
#   DEUS PATER
   yn egip whyrfys yv cas        [1415]
   ov popel vy greuyys bras
   gans pharow yv mylyges
   ymons thy'mo ov crye
   rag an lafur vs thethe
   vyth ny yllons ymweres        [1420]
   reys yv thy's mones ytho
   bys yn egip the pharo
   ha lauar my th'y warnye
   vyth na wrella compressa
   ow tus vs trygys ena          [1425]
   rag dout mysshyf the gothe
   
   ty a wra woge hemma
   gorre an tus a le na
   bys yn tyreth a thynwa
   lanwes leyth ha mel kefrys    [1430]
   ny vynnaf orta bones
   na pel ena yn dyses
   del lauaraf thy's moyses
   war the lergh vethens revlys
   
#   MOYSES
   arluth ny vynnons crysy       [1435]
   na clewas ov voys a vy
   awos me the gous thethe
   ha tus vyan ha tus vras
   ny wruk dev thy'm dysquethas
   vyth ny'n cresons ef neffre   [1440]
   
#   DEUS PATER
   cous er the fyth . a ver termyn
   pandra synsyth . y'th luef lemyn
   lauer moyses
   
#   MOYSES
   guelen a pren . a wraf synsy
   ty yv chyften . ha dev thy'nny [1445]
   luen me a greys
   
#   DEUS PATER
   toul an welen . ol yn tyen
   the'n dor vskys
   ty a wylfyth . sur yn pyrfyth
   merkyl tek gurys              [1450]
   
#   MOYSES
   a thev a ras . serponnt yv hy
   evth hy guelas . ovn a'm bus vy
   crenne a wraf
   
#   DEUS PATER
   a'n lost kymmer . thethy yn ban
   y'th torn hep ger . sens the honan [1455]
   thy's lauaraf
   
#   MOYSES
   A arluth ker . my a'n kymer
   yn ban wharre
   an welen-ma . yn hy kunda
   treylys arte                  [1460]
   
#   DEUS PATER
   guyth an welen-ma yn ta
   ha den vyth drog thy's ny wra
   ha'm grath a rof lemyn thy's
   hedre vo yn the herwyth
   fythys nefre ny vethyth       [1465]
   gans tebeles war an beys
   na porth ovn vyth na veth trest
   rag me a vyth genes prest
   orth the weres yn pup le
   ke alemma dyssempys           [1470]
   ha gura ol del leuerys
   ha grath thy'so my a re
   
#   MOYSES
   the egipt ythaf vskys
   rak colenwel both the vrys
   arluth a ras                  [1475]
   guyn y vys pan ve gynys
   a allo gul thy's servys
   a'y cof ny'n gas
   
#   [Hic deus ascendit ad celum]
   
#   ____________________________
   
#   [Hic pompabit rex pharo et postea dicit
#   moyses]
   
#   MOYSES
   A ty then myghtern pharo
   dev a'm danfonas thy'so       [1480]
   the wofyn prak yv genes
   punscie y tus mar calas
   vs trygys agy the'th wlas
   ahanas marth a'n gefes
   
#   PHARO
   a pyth yv an keth dev-na      [1485]
   may reys thy'mmo yn tor-ma
   a clewas ol y voys ef
   y aswon certan ny wraf
   popel ysral ny assaf
   na's gorren y thy whyl cref   [1490]
   
#   ARON
   ha thy'so dev a yrghys
   may fe y tus ol gesys
   the wul thotho sacryfys
   del yv ef gallosek bras
   mara qureth aga lettya        [1495]
   na allons len y servya
   me a leuer yn tor-ma
   vynions cref a goth warnas
   
#   PHARO
   out warnaugh a thevv adla
   pen-dra wreugh ov repryfa     [1500]
   ha my omma yn ov hel
   y a vyth guythys calas
   hedre vyns y yn ov gulas
   rag nynsough mas dev lorel
   
#   MOYSES
   a ny vynta obeye              [1505]
   the thev a wruk the formye
   hag a formyas nef ha'n veys
   reys yv thy's ynno crysy
   ha luen fythye yn teffry
   bo ken ny fythyth sylwys      [1510]
   
#   PHARO
   ty a heuel muskegys
   hag yn gokyneth gyllys
   awos an dev a geusyth
   y popel ny vyth sparyys
   yssel y fethons guythys       [1515]
   keffrys yn nos hag yn geyth
   
   ha me a wyth harth na fe
   den fyth ol sur anethe
   the wul the thev sacrifyth
   mar qura gothvethys mar pyth  [1520]
   yn scon dyswreys ef a vyth
   ha the'n mernans cot gorrys
   
#   ARON
   ny vynnyth clewas dev ker
   lemyn mos the'n caletter
   the colon yw cales bras       [1525]
   mar ny wreth ym-amendye
   ef a wra tyn the punssye
   may leuerry ogh ellas
   
#   PHARO
   out warnas harlot pen cok
   scon yn mes quyk a'm golok    [1530]
   na tryk y'm cur
   mar a'th caffaf re iovyn
   y'th lathaf kyns ys vyttyn
   a'm dew luef sur
   
#   [Moyses ambulat in platea]
   
#   MOYSES
   vyth ny vyn an keth den-ma    [1530]
   treyle the dev awartha
   awos lauar leuerys
   
#   ARON
   ny yllen travyth thotho
   myshyf a goth warnotho
   yn certan hag a ver spys      [1540]
   
#   ________________________
   
#   I NUNCIUS
   lowene the flour an beys
   yma cas bras wharfethys
   ha cothys war the pobel
   ny yllons bos nyfyrys
   an tus yv marow yn wys        [1545]
   nynsyw pleysys dev isrel
   
#   PHARO
   out out out ellas ellas
   bos wharfethys yn ov gulas
   myshyf an par-ma cothys
   lauar thy'mmo kyns mones      [1550]
   py tyller yma moyses
   ha py cost yma trygys
   
#   I NUNCIUS
   yn mesk fleghys ysrael
   dysky laha dev huhel
   a wra thethe deyth ha nos     [1555]
   yma ov cul sacryfys
   ha'y pobel ef kekeffrys
   the'n keth dev-na gans mur tros
   
   an dour ha'n eys yv posnys
   maythens mur a tus dyswreys   [1560]
   ha bestes certan y'th wlas
   nynsyw aga dev pleysys
   genes gy pan os punsys
   ty ha'th pobel mar calas
   
#   PHARO
   ellas lemyn pan-dra wraf      [1565]
   conseler gentyl y'th pysaf
   a ry thy'mmo cvsyl tha
   ov colon yv claf marthys
   bos drog an par-ma cothys
   yn ov glascor yn tor-ma       [1570]
   
#   CONSULTOR
   mar mynnyth bones yn eys
   reys yv thy's gorre moyses
   aron a'th wlascor yn meys
   ha'ga pobel ol ganse
   an venenes ha'n fleghys       [1575]
   vethens yn mes exilyys
   na theffo onan yn beys
   the tryge omma neffre
   
#   PHARO
   ov vanneth thy's conseler
   gul war the lergh hep danger  [1580]
   mennaf yn scon
   pur wyr my a vyn mones
   the geusel sur orth moyses
   yn weth aron
   
#   [hic descendit pharo]
   
   moyses me a commond thy's     [1585]
   ha the aron kekyfrys
   may thylleugh yn mes a'm glas
   tus venenes ha fleghys
   omma ny vethons gesys
   del lauaraf theugh an cas     [1590]
   pup den ol degyns ganso
   y pyth an mens a allo
   war aga keyn fardellow
   mesk ov pobel ny vynnaf
   na fella agas gothaf          [1595]
   eugh alemma the ken pow
   
#   MOYSES
   ny vynnyth the pobel dev
   gase cres thy'n yn nep tv
   awos tryga yn pov-ma
   ty a vyth punsys pur tyn      [1600]
   rag the throg a ver dermyn
   gans arluth nef awartha
   
#   ARON
   reys yw mos mes an wlas-ma
   nynsus tryga na fella
   del heuel thy'nny omma        [1605]
   ny fythyn gesys yn cres
   
#   MOYSES
   a thev a nef the pysy
   a luen colon gueres ny
   nag y'n veny vylyny
   gans pharow yw myleges        [1610]
   
#   _______________________
   
#   I HOMO GALEFF
   tus venenes ha fleghys
   ymons omma dynythys
   ha'ga pyth degys ganse
   moy ys cans vyl yn nomber
   y a tremyn hep thanger        [1615]
   vgy dev ker ov corthye
   
#   II HOMO JOSUE
   gynef yma . farthel pur tha
   war ov keyn sur
   a thev a nef . clew agan lef
   guyth ny y'th cur             [1620]
   
#   MOYSES
   the arluth nef ythough druyth
   dun alemma the'n mor ruyth
   tus venenes ha flehys
   the'n tyreth a thy'th wadow
   yw reys gans dev caradow      [1625]
   thy'n ena rag vos trygys
   
#   [ascendit super equum]
   
#   PHARO
   gallas moyses ha'y pobel
   mes a'm glas hy yv thewel
   yn pur wyr war ov ene
   me a vyn aga sywe             [1630]
   ha warbarth age lathe
   kyns me the treyle the tre
   
#   I MILES
   bysy yv theugh fystyne
   kyns ys y the tremene
   an mor ruyth sur              [1635]
   
#   [hic descendit Gabriell]
   
   ymons a rag pel gyllys
   del leuaraf an guyr thy's
   lemyn byth fur
   
#   PHARO
   dun alemma marrouggyon
   kefrys yn weth squyerryon     [1640]
   war aga lergh fystynyn
   me a vyn aga lathe
   ny vennaf onan sparye
   marow vethons kyns vyttyn
   
#   I HOMO [GALEFF]
   moyses thy'so lauara          [1645]
   ty a gam wruk yn tor-ma
   mes a egip agan dry
   vyth ny yllyn tremene
   an mor-ma war ov ene
   nynsus trumeth vyth thy'nny   [1650]
   
#   II HOMO [JOSUE]
   ov tos yma syr pharo
   hag ost bras pur wyr ganso
   del leuaraf thyughwhy why
   ellas lemyn pen-dra wren
   marow vethyn kettep pen       [1655]
   nynsus scapya thy'nny ny
   
#   MOYSES
   na thyscryssough dev a nef
   rag ef a glew agas lef
   gureugh why trestye in y gras
   del leuaraf vy thywhy         [1660]
   ef a embloth rago'n ny
   gesough the ves croffolas
   
#   GABRIEL
   dev a erghys thy's moyses
   the welen ay kemeres
   ha guyskel an mor gynsy       [1665]
   an dour a vger a les
   may hylly yn ta kerthes
   ty ha'th pobel ol drythy
   
#   MOYSES
   gorthyans thy's a thev a ras
   pan danfensys the cannas      [1670]
   rag pharo th'agan guythe
   lauaraf theugh a btus vas
   kekyfrys byan ha bras
   lemmyn gureugh ol ov sywe
   
#   [percutit mare]
   
   yn hanow dev ty mor glan      [1675]
   me a'th wysk gans ov guelan
   vger a les forth thy'nny
   may hyllyn mos the'n tyreth
   yv ordnys thy'n yn pyrfeth
   gans arluth nef yn teffry     [1680]
   
#   _________________________
   
#   II MILES
   del leuaraf arluth thy's
   yma moyses pel gyllys
   yn mor del heuel thy'mmo
   a rag dywhans ov kerthes
   an dour ov fysky a les        [1685]
   pup vr ol a thyragtho
   
#   ARMIGER
   ol y pobel ymons y
   orth y sywe pup huny
   ha'n mor a pup tu thethe
   ov seuel avel dyw fos         [1690]
   guythys yns agy the clos
   ny's buth dour certan neffre
   
#   PHARO
   me a vyn aga sywa
   the'n mernans aga gorra
   kekyffrys byan ha bras        [1695]
   ny fynnaf certan gase
   onan vyth-ol the vewe
   pynag a wharfo an cas
   out govy ellas ellas
   cothys warnan an mor bras     [1700]
   ny a vyth cowal vuthys
   dev moyses a wruk hemma
   nynsus bewe na fella
   ython warbarth myshevyys
   
#   ARMIGER
   ellas govy . buthys on ny     [1705]
   ny wren scapye
   mysshyf lemmyn . cothys worthy'n
   nynsus bewe
   
#   [Et veniet moyses et aaron et facit eis
#   hallelujah et dicet moyses]
   
#   MOYSES
   my a vyn gruthyl castel
   ha drehevel thy'm ostel       [1710]
   ynno jammes rag trege
   Aban yv myghtern faro
   buthys ha'y ost ol ganso
   ny am byth cres the vewe
   
#   CALEF [IS HOMO]
   moyses whek ny a dreha        [1715]
   ragon chy pols the wonys
   rag ny a yl gul scovva
   ov cortes vos goskesys
   
#   JOSUE [IIS HOMO]
   Awot omma onan da
   ragon ordenys parys           [1720]
   lemyn agan sone gura
   kyns ys bones anhethys
   
#   MOYSES
   banneth a'n tas ragas bo
   hag ef prest ragas gvytho
   venytha in cosoleth           [1725]
   ha'y gras theugwhy re wronntyo
   nefre the blygye thotho
   yn dalleth hag yn dyweth
   
#   [ascendit super montem]
   
   my a wel tyyr guelen gay
   ny welys tekke ru'm fay       [1730]
   bythqueth aban vef genys
   yn guyrder an thyr guelen
   yv dysquythyans ha token
   a'n try person yn drynsys
   my a vyn aga threhy           [1735]
   pepynag ol a wharfo
   ha'ga don genef yn chy
   gorthyans the'n tas dev may fo
   
#   [scindit virgas]
   
#   ARON
   byneges yv an guel-ma
   pan vs sawor sur mur da       [1740]
   ov tevos annethe y
   A losowys ol a'n bys
   mar whek smyllyng my a grys
   ny thothe bys venary
   
#   MOYSES
   beneges re bo an tas          [1745]
   a vynnas dysquethes thy'n
   gvel ynny a gemmys ras
   luen a vertu pup termyn
   thyworthe magan bo gras
   aga malye my a vyn            [1750]
   gans mur a reonte bras
   yn cendel hag yn ourlyn
   
#   II HOMO [JOSUE]
   govy vyth pan vef genys
   a dor ov mam dynythys
   na vythqueth pan denys bron   [1755]
   gans nader ythof guanheys
   hag ol warbarth vynymmeys
   afyne trois the'n golon
   
#   MOYSES
   mar mynnyth cresy certan
   nag vs dev lemyn onan         [1760]
   a gotho ynno cresy
   ty a saw a'n tros the'n pen
   dre vertu a'n thyr guelen
   may scon thethe delymmy
   
#   II HOMO [JOSUE]
   My a greys yn dev an tas      [1765]
   hag a'd pys yn cherite
   moyses del oge den mas
   ov sawye dre the pyte
   
#   MOYSES
   Am thethe a thesempys
   yn hanow a'n tas a'n nef      [1770]
   try person vn dev henwys
   ha sur y lyha the gref
   
#   II HOMO [JOSUE]
   A dev lemyn guyn ov beys
   sur aban y'm sawyas ef
   y worthye y teleth they's     [1775]
   mar vskys pan glew the lef
   
#   __________________________
   
#   I HOMO [CALEFF]
   Ellas moyses ogh tru tru
   shyndyys of gans cronek dv
   ha whethys gans y venym
   ov coske yn haus yn hal       [1780]
   lyskys of a'n kyl the'n tal
   yn cheryte gueres thy'm
   
#   MOYSES
   dev a nef a glew the lef
   saw guet may wrylly cresy
   lemyn yn tas a wruk nef       [1785]
   tyr ha mor ha den a bry
   
#   I HOMO [CALEFF]
   Pur wyr mar lyha ov gref
   my a'n a fyth dysosy
   ken arluth agesso ef
   ny'n gorthyaf bys vynary      [1790]
   
#   MOYSES
   Am lemyn the'n gvellynny
   a barth a'n tas veneges
   hag y a wra eredy
   a pup cleves thy's jehes
   
#   I HOMO [CALEFF]
   Arluth veneges re by          [1795]
   del ose dev hep pehes
   sawyys yv ov ysyly
   ol a'n venym ha'm cleves
   
#   [hic descendit deus pater]
   
#   IIS HOMO [JOSUE]
   moyses mar sos profus lel
   rys yv thy'so dyogel          [1800]
   ry dour thy'nny the eve
   mar ny wref hep falladow
   mur a'n bobyl a verow
   ha henna dyeth vye
   
#   MOYSES
   An tas a'n nef dre y gras     [1805]
   a donvon theugh agas whans
   rag y seruonnth yn nep plas
   nystefyth font a gyffyans
   
#   II HOMO [JOSUE]
   the thev ploste gey ny re
   na'n nyl thy'n bos na dewes   [1810]
   rag henna thy's my a de
   gorthye iovyn veneges
   
#   MOYSES
   Aron whek pyth a cusyl
   a reth thy'm orth am vresyl
   a son a'n debel bobel         [1815]
   rag dewes mar nystevyth
   yn certan y a dreyl fyth
   hag a worth dewow tebel
   
#   ARON
   my a leuer ow broder
   ny a vyn mos the besy         [1820]
   whare war an arluth ker
   del ywe luen a versy
   may rollo yn nep teller
   dour the eve thethe y
   na allons yn nep maner        [1825]
   kafus ken the thyscrysy
   
#   MOYSES
   A vroder ov banneth thy's
   rag the gusyl yv pur tha
   gueres dywhans my a'd pys
   ov fysadow dres pup tra       [1830]
   a das dev y'th wolowys
   clew galow a'n bobyl-mA
   dour may fens y dysehys
   a vevnans ry dethe gurA
   
#   [hic orat in monte]
   
#   ARON
   na allons caffus cheson       [1835]
   the wruthyl crothval na son
   warnas a das veneges
   mes pan vons dysehys gulan
   y a dynagh yn certan
   age dvow myleges              [1840]
   
#   DEUS PATER
   moyses kemer the welen
   ha ty ha'th vroder aren
   a rag a'n debel bobal
   guask gynsy dywyth an men
   hag y res gover fenten        [1845]
   mar therhyth thotho hep fal
   
   may hallo tus ha bestes
   ha myns a vynno eve
   may whello an debeles
   ov gueres menough thethe      [1850]
   
#   MOYSES
   a das dew ker veneges
   ny yllyr re the worthe
   rag pup vr ol the wythres
   yv da ha mur the byte
   a bur fals dyscryggygyon      [1855]
   tebel agas manerow
   na gresough a luen golon
   bos an tas dev hep parow
   
   pan yllyn ny yntrethon
   drey dour a'n meen flynt garow[1860]
   dre grace a'n tas a vghon
   guyr dev yn y oberow
   
#   [Et percuciet cum virga petram et exveniat
#   aqua hic percutit bis silicem et fluit aqua]
   
#   CALEF
   moyses sur my re beghas
   hag a henna a elow
   mersy war dev agan tas        [1865]
   may affo an peghosow
   
#   DEUS PATER
   Rag na worsys ov hanow
   ha rag an flehysygow
   a Israel dyscryggyon
   ny's goryth hep falladow      [1870]
   the'n tyr a th'y the wadow
   ty na the vroder aaron
   
#   MOYSES
   ov arluth ker cuf colon
   pyv ytho a's hembronk th'y
   mar ny wraf vy nag aron       [1875]
   aga ledya venary
   
#   DEUS PATER
   wheth ol bywe y a wra
   nyns a den vyth vynytha
   a'n keth re-na the'n tyr sans
   marnas calef ha iosue         [1880]
   rag y the vynnas gorthye
   fals duwow erbyn cregyans
   
#   [hic deus ascendit ad celum]
   
#   MOYSES
   my a wor yn ta lemyn
   na'm bes bewe na fella
   dynythys yv ov thermyn        [1885]
   a'm bevnans sur yn bys-ma
   mos the blanse my a vyn
   yn dor an dyr guelen-ma
   goef nep a worth jovyn
   ha serry dev awartha          [1890]
   
#   [hic moyses plantat virgas in montem
#   thabor]
   
   In gorthyans the'n tas a nef
   my a wra agas planse
   ha tregough th'y ordenanns ef
   gurythyoug ha tyvoug arte
   arluth dev ker klew ov lef    [1895]
   ha gor vy the lowene
   ha'm spyrys thy'so ressef
   in manus tuuas dumine
   
#   [Et tunc morietur moyses]
   
#   _________________________
   
#   [et ludet rex dauid et ipse pompabit]
   
#   REX DD.
   Wose cous ha lafurye
   an vaner a vye da             [1900]
   kemeres croust hag eve
   ha powes wose henna
   botler fystyn hep lettye
   doro thy'm a'n guyn guella
   rys yv thy'm porrys coske     [1905]
   possygyon yn pen yma
   
#   PINCERNA
   ov arluth ker . na vyth serrys
   kettoth an ger . my a thue thy's
   yn pup teller . thy'm may fo res
   prest hep danger . vethaf parys[1910]
   
   parles vous et synour myn
   rag gvel dewes vytteth vyn
   nyns a yn agas ganow
   yn pov-ma nynsus guel guyn
   rag hemma yv pyment fyn       [1915]
   yyf ov arluth hep parow
   
#   REX DD.
   banneth sewes boteler
   an dewes yv da ha cler
   re dev an tas
   my a vyn lemyn coske          [1920]
   yma hun orth ov gryvye
   marthys yn uras
   
#   CONSULTOR
   eugh growetheugh ov arlut
   may haller agas cuthe
   gans dylles rych del deguth   [1925]
   the vyghtern a dynyte
   
#   _____________________
   
#   DEUS PATER
   gabryel fystyn whare
   bys yn ierusalem ke
   the vyghtern dauid lauar
   ef a gyf yn araby [1930]
   yn mount tabor guelynny
   a plansas moyses hep mar
   
   a's drens the ierusalem
   rag y feth map yn bethlem
   genys a thyspreen an bys      [1935]
   hag annethe crous y wrer
   rag crouse cryst ov map ker
   nep a'n gorthye guyn y veys
   
#   GABRIEL
   A das del os luen a ras
   my a wra ol del vynny         [1940]
   the worhemmyn yn pup plas
   del degoth thy'm hep ynny
   
#   [Et tunc veniet ad regem Dd. ipse solus et
#   dicit Gabriel]
   
   David the araby ke
   the veneth tabor whare
   dog a le-ne tyr guelen        [1945]
   a wruk moyses the planse
   ha dro y genes the dre
   the ierusalem yn fen
   y feth othom annethe
   the gvnde mab den defry       [1950]
   may fo rys vn deyth a due
   guthyl crous annethe y
   
#   [Tunc rex vigilando dicit admirando]
   
#   REX DD
   bene dicite dominus
   my re weles y'm hunrvs
   a-thyragof el dyblans         [1955]
   ef a yrhys thy'm kyrhas
   a mount tabor gueel a ras
   ma'm vethen drethe sylwans
   
   ov messyger . kyrgh ov courser
   the varogeth                  [1960]
   ol tus ov chy . deugh genef vy
   bryntyn ha keth
   
#   NUNCIUS
   ov arluth by godys day
   parys yv an stede gay
   yn weth an courser melyn      [1965]
   kefrys hakney ha palfray
   ynmons yn nobyl aray
   arluth pan vynny yskyn
   
#   REX DD
   messyger ov banneth dy's
   my a vyn a thysempys          [1970]
   marogeth ware bys t'y
   yn evn forth th'y may thyllyn
   may feen hembrynkys pesyn
   en tas dev luen a vercy
   
#   [hic decendat Rex davit]
   
   In nomine dei patris          [1975]
   a nef mennaf yskynne
   ejus atque spiritus
   re worro wyth am ene
   
#   [tunc equitabit]
   
   bynygys re bo an prys
   may wrug an el ov guarnye     [1980]
   ov otte ny denythys
   bys yn meneth hep lettye
   dyskynnough ketep map pron
   ote an gvel theragon
   glas ov tevy                  [1985]
   yn enour bras . d'agan dev mur
   an guel a ras . thyworth an lur
   guraf the drehy
   
#   CONSULTOR
   an re-me ev guel a ras
   rag ny glewsyug yn nep plas   [1990]
   sawor an par-ma vythqueth
   yma dev yn tyller-ma
   my a wor lemyn yn ta
   pan yv mar whek aga eth
   
#   REX DD.
   whethoug menstrels ha tabours [1995]
   trey-hans harpes ha trompours
   cythol crowd fylh ha savtry
   psalmus gyttrens ha nakrys
   organs in weth cymbalys
   recordys ha symphony          [2000]
   
#   [ad equestres]

   lemyn pep ol yskynnens
   yn hanow a'n tas dev ker
   ha war tv tre fystenens
   kefrys marrek ha squyer
   
#   CECUS
   arluth ker thy'mmo gueres     [2005]
   gans the weel yn nep maner
   dal of ny allaf gueles
   son vy ganse hep danger
   
#   CLAUDUS
   thy'mmo evrethek yn wet
   ro nerth the gerthes yn fas   [2010]
   ha my a grys yn pyrfet
   aga vos gueel a vur ras
   
#   SURDUS
   the den bothar na glew veth
   myghtern ker dre gras a'n tas
   an gueel gueres mar a'm veth  [2015]
   the dev the voy y whon gras
   
#   REX DD
   my a's gueres pup huny
   mar mynnyugh perfyth cresy
   dre grath a'n gueel vos sawys
   in nomine patris et filii     [2020]
   atque spiritus sancti
   salui modo eritis
   
#   CECUS
   a das veneges re by
   lemyn saw ol on ny ny
   agan dysses sur hep mar       [2025]
   gorthyans the tas dev a'n nef
   lemyn clewas agan lef
   an re-ma yv guel hep par
   
#   [hic descendat de equo]

#   REX DD
   lemyn pup dyyskynnes
   sav kyns ys yn tour mones     [2030]
   leuereugh thy'm company
   py le vyth an guel plynsys
   may fons mogha onovrys
   ha'n guella may wrons tevy
   
#   CONSULTOR
   hedre vyyn ov predery         [2035]
   yn glassygyon gesough y
   Aga thyr the wrowethe
   hag ordeyneugh guythysy
   th'aga aspye vysy
   war peyn bras d'age gvythe    [2040]
   
#   REX DD
   ru'm fey hon yv cusyl fyn
   botler my a worhemnyn
   ha'th cowyth guytheugh why y
   ma na vons yn nep maner
   remmvys the gen tyller        [2045]
   war beyn tenne ha cregy
   Rag my a vyn pols cuske
   venytha kyns ys dybry
   squyth of dre ver lafurye
   powes my a vyn defry          [2050]
   
#   NUNCIUS
   my a's guyth gans mur enour
   na vo harth den yn bys-ma
   kyn fe myghtern py emprour
   aga gorra alemma
   
#   PINCERNA
   Emperour na myghtern glas     [2055]
   na sodon kyn fo mar vras
   a fyl aga remmvve
   yn dyspyt th'y thew-lagas
   my a wyth an gueel a ras
   yn ierusalem nefre            [2060]
   
#   NUNCIUS
   Cowyth groweth an nyl tv
   hag aspy ahas ha glv
   A rag hag a denewen
   mar tue nep guas ha laddre
   en gueel theworthyn pryve     [2065]
   meth vyth ol d'agen ehen
   
#   PINCERNA.
   Na lader by my vallok
   kyn fe vyth mar vras quallok
   na mar hovtyn a'y vody
   cosk war the tor ha powes     [2070]
   mar mynnyth cafus mowes
   my a'd wor scon bys thethy
   
#   __________________________
   
#   [Tunc rex evigilando a sompno ibit ad virgulas
#   et dicit]
   
#   REX DD
   Cosel my re bowesas
   assyw whek an hun myttyn
   gorthyys re bo dev an tas     [2075]
   yn y ober pup termyn
   dyworto ma'm boma gras
   mos the blanse my a vyn
   en gueel gans reonte vras
   yn nep plath tek hag ylyn     [2080]
   
#   II NUNCIUS
   Arluth ker guella the vreys
   yma tra varth wharvethys
   haneth sur an keth guel-ma
   yn dor ymons ol gurythyys
   ha'n thyr the onan yvunyys    [2085]
   aban etheugh a le-ma
   
#   REX DD
   gorthyans the'n tas arluth nef
   a'm luen golon my a bys
   rag luen gallosek yw ef
   hag yn pup ober marthys       [2090]
   
#   [ibit ad virgulas]
   
   yn plath may mons y a sef
   dretho ef pan yns plynsys
   na wrello y voth goef
   y'n gefyth mur a trystyys
   yn enour the'n pren may fe    [2095]
   my a vyn vos garlont gureys
   a arhans adre thethe
   rag gothvos pyt vo y hys
   
#   PINCERNA
   yma onen theugh parys
   a arans pur ha fyn gurys      [2100]
   my a's gor adro thotho
   may haller govos the wyr
   ha gueles yn blethen hyr
   py gymmys hys may teffo
   
#   ________________________
   
#   [Et dicit rex David ad bersabee abluendo
#   vestem in rivilo]
   
#   REX DD
   Damsel er the gentylys        [2105]
   dysque thy'm a'd kerense
   rag bytqueth my ny welys
   benen thy'm a wel plekye
   wheth yn nep le
   rof thy's ov thour . hel ha chammbour [2110]
   vethaf the wour
   warbarth ny a dryg nefre
   
#   BERSABEE
   ov arluth ker caradow
   myghtern os war ol an bys
   assevye plygadow              [2115]
   genef gruthyl both the vrys
   a callen hep kelladow
   ha dout ov vos hellyrghys
   mar cothfo an casadow
   dystough y fyen lethys        [2120]
   
#   [bersabe transeat domum cum rege dd]
   
#   REX DD
   Bersabe flour ol an bys
   certus rag the gerense
   syr vrry a fyth lethys
   my a'n te thy's ru'm leute
   rag ol ov yeues pup prys      [2125]
   ty a vyth pur wyr nefre
   growet yn guely a hys
   may hyllyf genes coske
   
#   BERSABE
   my ny allaf the nahe
   lemyn pup tra ol gronntye     [2130]
   theworthyf a wovynny
   ov arluth whek ol lathe
   ken ef a wra ow shyndye
   mar clew vyth agan guary
   
#   REX DD
   ov holon ger caradow          [2135]
   dew rvth ros flour hy hynse
   ef a vyth hep falladow
   marow rag the gerense
   
#   REX DD
   vrry ov marrek guella
   my a vynsa the pysy           [2140]
   gor ost genes yrvys da
   the omlath del y'm kerry
   vn eskar bras thy'm yma
   war ov thyr ov gul mestry
   marogeth my ny alla           [2145]
   yma cleves y'm body
   
#   HURIAS
   Syr arluth ker del vynny
   my a wra prest hep ynny
   ol thu'm gallus vynytha
   ha del oma marrek len         [2150]
   venythe ny thof a'n plen
   er na'n prenne an guas-na
   
#   REX DD
   A vrry assos gentyl
   my a'd car mur ru'm peryl
   rag the worthebow ev tek      [2155]
   gueyt bos a rag yn voward
   ma na vy synsys coward
   nag awos den vyt ovnek
   
#   HURIAS
   ov arluth my a'n te thy's
   re'n ordyr a recevys          [2160]
   ny'm pref den mar gowardy
   rag my a vyth an kynso
   bom yn vyag a rollo
   hag a perfo ov meystry
   farwel ov arluth guella       [2165]
   ny vynna streche pella
   son vy kyns mos my a'd pys
   
#   REX DD
   ov banneth thy's vynytha
   ov messyger genes a
   ha'm botler kefrys yrvys      [2170]
   
#   HURIAS
   rys ev thy'm kevsel defry
   orth ow gurek kyns mos a dre
   marsellen hep cous orty
   hy holon hy a torse
   
#   [dicit ad barsabe]
   
   bersabe ov whek e vy          [2175]
   rys yv dy'mmo lafurye
   the vn vatel yredy
   sav dystogh hy a vyth due
   
#   [hic paratur et armatur hurias]
   
#   BERSABE
   Na wreugh why war ov ene
   theworthef vy vynythe         [2180]
   ma ov wolon ov ranne
   pan glewaf cous an par-ne
   ov arluth by my leute
   my a der crak ov conne
   marsevgh lemyn mes a dre      [2185]
   nefre ny thebraf vare
   
#   VRIAS
   bersabe ov fryes lel
   rys yv gruthyl dyogel
   voth agan arluth sefryn
   ny allaf pella trega          [2190]
   my a vyn dy'so amma
   ha pys genef fest yn tyn
   
#   [ascendit ea et vadit]
   
#   [hic descendit vryas]
   
#   BERSABE
   ogh govy pan vef genys
   gans moreth ythof lynwys
   war the lergh ov arluth whek  [2195]
   sav vynerre thewhylly
   genes my a wra pysy
   ha henna a vye tek
   
#   [hic descendit gabriel]
   
#   VRIAS
   My a'd pys now messyger
   dog manerlich ov baner        [2200]
   del vynny bos rewardyys
   ha ty in weth botteler
   my a'd pys may fy asper
   avel marrek fyn yrvys
   
#   [hic ascendit super equum]
   
#   II NUNCIUS
   my a leuer thy's vrry         [2205]
   na borth dout ahanaf vy
   certan nefre
   rag ny fyth ken the perth y
   my a leuer theugwhy why
   war ov ene                    [2210]
   
#   [Et tunc equitabunt extra ludum]
   
#   ________________________________
   
#   [et postea venit nuncius et dicit ad Dd
#   regem]

   ov arluth lowene thy's
   ov ote vy devethys
   arte the dre
   sav syr vrry ev lethys
   ha the votteler kekyfrys      [2215]
   govy ragthe
   
#   REX DD
   dar marow yv syr vrry
   lauar thy'm del y'm kerry
   pan vernans a'n geve ef
   ha fetel vefe lethys          [2220]
   rag ef o stout ha gothys
   hag a ym-sensy den cref
   
#   II NUNCIUS
   marow yv by godys day
   ef a vynse gul deray
   hag a ros strokosow tyn       [2225]
   saw vn marrek a'n lathas
   ha the'n dor scon a'n goras
   hag a'n hakyas the dymmyn
   
#   [Tunc veniet angelus ad regem dauid et
#   querat questionem et dicit]
   
#   GABRIEL
   gortheb thy'm ty myghtern bras
   den an geffe cans dauas       [2230]
   ha'y kentrevek saw onan
   mar a's ladtre theworto
   pan pyn a gotho thotho
   lauar en guyr thy'm certan
   
#   REX DD
   my a wortheb thy's whare      [2235]
   yn certan na vy lettyys
   dre guyr vrus sur y cothe
   dotho gothaf bos lethys
   yn pur defry
   nep a rella                   [2240]
   yn ketella
   mernans yv gvyw th'y vody
   
#   GABRIEL
   yn ketella ty re wruk
   ha theworth vrry re thuk
   y vn wrek dauid certan        [2245]
   ha thy'so gy ythese
   benenes lour ha plente
   gothaf the vrus the honan
   
#   REX DD
   arluth gevyans thu'm ene
   govy pan wruge pehe           [2250]
   gans corf a'n debel venen
   deus mei miserere
   herweth the grath ha'th pyte
   na'm byma peyn yn gorfen
   
#   [Et tunc sub arbore sca? Incipit
#   psalterium]
   
#   REX DD
   ov conselar whek y'th pesaf   [2255]
   dysk thy'mmo vn ankenek
   rag ov fehas pan-dra wraf
   may te sorre a tas whek
   
#   CONSULTOR
   yn amendys . a'd pehosow
   orden bos gureys . temple golow [2260]
   bras ha ledan
   bethens kyrhys . masons plente
   yn weth guarnys . tus a'n cyte
   ketep onan
   
#   REX DD
   benneth a'n tas dev re'th fo  [2265]
   rag sur del hevel thy'mmo
   pur wyr hon yv cusyl da
   rag henna hep falladow
   ol war-lergh the gussullyow
   bys venytha my a wra          [2270]
   
#   [ascendit rex dd.]

   messyger my bel aber
   dus thy'mmo ketoth ha'n ger
   rag colenwel voth ov brys
   
#   NUNCIUS
   re dev tas ov arluth ker
   venytha yn pup teller         [2275]
   my a vyth pur parys thy's
   
#   REX DD
   messyger ke gorhenmyn
   ol the'n masons yn cyte
   may tyffons vmma myttyn
   war beyn cregy ha tenne       [2280]
   the wul fos a vyyn bryntyn
   hag a lym yn creys a'n dre
   yn enour dev my a vyn
   yn dre-mme gruthyl temple
   
#   NUNCIUS
   arluth the voth my a wra      [2285]
   del degoth thy'm dres pup tra
   ol thu'm gallus yn pup le
   ny vynna streccha pella
   farwel ov arluth guella
   rag my a vyn fystene          [2290]
   
#   REX DD
   Wel thov fare messyger
   rag cannas os hep danger
   nynsus fout ynnos guelys
   kens mos eyf ten guyn pymeth
   ha the scafe sur ytheth       [2295]
   yn ov nygys my a grys
   
#   [hic deus pater descendit]
   
#   NUNCIUS
   oyeth sy glewyugh thy'm ol
   masons a'n dre ketep pol
   guetyeugh bones avorow
   ov conys yn crys a'n dre      [2300]
   War beyn cregy ha tenne
   adro the'n temple hep gow
   
#   [Et iterum veniet ad regem et dicit ei]
   
   ov arluth lowene thy's
   an masons ol yv guarnyys
   bras ha vyhen                 [2305]
   ha thy'm y a worthebys
   y fethons myttyn parys
   ketep onen
   
#   REX DD
   messyger rag the seruys
   the rewardye my a ra          [2310]
   carn suyow ha trehembys
   chatur annethe thy's gura
   
#   NUNCIUS
   gromersy arluth a brys
   rag the roow prest yv da
   cortes os drys tus a'n bys    [2315]
   ov ry thy'm ro an par-ma
   
#   _________________________
   
#   IS CIMITERIUS
   Ty vaow darbar lym ha pry
   meyn wheyl slodyys ha genov
   ha my a fystyn agy
   ov trehevel an fosow          [2320]
   
#   IIS CIMITERIUS
   Nansyw groundyys genef vy
   sol a brys gans horvenow
   mar ny fystyn pup huny
   why as byth drog vommennow
   
#   REX DD
   conseler dun ny the veras     [2325]
   scon war an wonesugy
   mar ny wonethons yn fas
   y a's tevyt anfugy
   
#   [hic descendit]
   
#   CONSULTOR
   syr arluth whek mur y ras
   yma ov conys thyuwhy          [2330]
   chyf guythoryon ol a'n gulas
   a wother the dysmegy
   
#   ____________________
   
#   [deus sit in platea]
   
#   DEUS PATER
   Dauid ny wreth thy'mo chy
   yn certen bys venary
   the vos den lath yv anken     [2335]
   ty re thyswrug eredy
   hevelep tho'm face vy
   vrry nep o marrek len
   
#   REX DD
   arluth ytho pyw a wra
   coul dreheuel ol the chy      [2340]
   
#   DEUS PATER
   Salamon the vap kerra
   a'n coul threha eredy
   
#   [hic deus ascendit]
   
#   REX DD
   lemyn my a wor the wyr
   bos ov thermyn devethys
   my re vewas termyn hyr        [2345]
   
#   [davit ibit ad lectos]
   
   arlythy my agas pys
   salmon ov map koroneugh
   h'agas myghtern ef synseugh
   hedre vyugh byv yn bys-ma
   kepar ha my ef gorthyeugh     [2350]
   rag dev a'n dysquethas theugh
   ha'y volnogeth yv henna
   
#   NUNCIUS
   arluth the voth my a wra
   del degoyth thy'm yn pup tra
   awos tra vyth a warfo         [2355]
   a pe voth dev yn della
   ken agesough venytha
   ny zensen somot y go
   
#   REX DD
   ny vyn dev ker th'y lawe
   na fella my the vewe          [2360]
   omma genough yn certan
   a das yntre the thewle
   my a gymmyn ov ene
   guythe ef rag tarofvan
   
#   [Et tunc morietur rex Dauid]
   
#   CONSULTOR
   ogh govy vones marow          [2365]
   agan arluth hep parow
   dun goryn y gorf yn veth
   ha pesyn rag y ene
   may fo dev luen a byte
   re'n kyrho thotho th'y wleth  [2370]
   
#   [Et ipse sepelliret ipsum et portabit corpus sub
#   aliquo tento et ibit ad salamonem et dicit nuncius]
   
#   NUNCIUS
   dun the gyrhas salamon
   ha goryn ef yn y dron
   avel myghtern yn y se
   may hallo vos kerenys
   kepar del fue thy'n yrhys     [2375]
   gans y das kyns tremene
   
#   [hic pompabit salamon]
   
#   CONSULTOR
   lowene thy's salamon
   dus genen ny quyc the tron
   the das dauid
   rag dewesys . os myghtern thy'n [2380]
   ha kerenys . a ver dermyn
   sur ty a vyth
   
#   [hic pompabit rex salamon si voluerit]
   
#   REX SAL.
   ffest yn lowhen arlythy
   agas enour gromersy
   a vynnough the wul thy'mo     [2385]
   mara pethaf bev vlethen
   my a'n taluyth thyugh ru'm pen
   pypenagol a sconyo
   
#   [hic descendit salamon]
   
#   NUNCIUS
   Salmon lemen ke y'th tour
   rag ty a vyth governour       [2390]
   whare myghtern kervnys
   ysse yn the see yn weth
   a bewe the tas daveth
   rag ef a'n kemynnys thy's
   
#   [hic intrabit]
   
#   REX SALAMON
   serys gromersy yn weth        [2395]
   mara pewaf why a veth
   ov chyf prive guyth-thysy
   ha rag why thu'm kerune
   my a re thyugh bosuene
   lostuthyel ha lanerchy        [2400]
   
#   [Rex salamon pompabit hic et postea dicit salamon]
   
   messyger cannas gentyl
   del os ov seruont hep gyl
   dus yn rag del y'm kyrry
   
#   NUNCIUS
   ov arluth ker salamon
   awos lavur na dewon           [2405]
   nefre ny fallaf theughwhy
   
#   REX SALA.
   ke gorhenmyn the'n cyte
   may teffons omma whare
   war beyn aga bos dyswrys
   masons ha karpentorryon       [2410]
   trehesy-meyn tyorryon
   an temple may fe coul wreys
   
#   NUNCIUS
   syr arluth re synt gylmyn
   my a wra the worhenmyn
   ol yn tyen                    [2415]
   hag a warn the vysterdens
   avorow thy's may teffens
   yn ketep pen
   
#   [hic intrabit]
   
   oyeth or oyeth yn weth
   sy glewyugh bryntyn ha keth   [2420]
   an myghtern a worhenmyn
   the ol an karpentoryon
   masons yn weth tyorryon
   may fons y ganso myttyn
   onma the wul an temple        [2425]
   a ruk y das the astel
   rag ef a vyn hep lettye
   wheyl y das y golenwel
   
#   [revertat domum]
   
#   ______________________

   ov arluth ker my re bue
   yn cyte fast ow kelwel        [2430]
   the vysterndens thy's a the
   avorow pur dyogel
   
#   REX SAL.
   ov bannath thy'so gryffyn
   ty a lefes yn thefe
   mar ny gevyth meth py gvyyn   [2435]
   ke the fenten the eve
   mos the vyres my a vyn
   ov gonesugy whare
   ha thethe prest gorhenmyn
   gruthyl wheyl dek ha prive    [2440]
   
#   IS CARPENTARIUS
   dev tek a bren rag styllyow
   ha compos y denwennow
   bras ha crom y ben goles
   ha'y veen mon ha'y scorennow
   my a vyn trehy tennow         [2445]
   ha lathys tek ha corbles
   
#   REX SAL.
   god spede gonesugy
   gonys a wreugh pur vysy
   thy'm del hevel
   fossow da gans lym ha pry     [2450]
   ha pen cref warnethe y
   gureugh drehevel
   
#   IS CIMITERIUS
   syre my a leuer thy's
   nannsyv an fossow coul wrys
   the ras compys by my fay      [2455]
   pur wyr my a vyth ragthe
   na gef den vyth fout ynne
   yn nep fos vyth be thys day
   
#   REX SAL.
   Ryght wel yseyd cowyth whek
   the wheyl yn ta thy'm a blek  [2460]
   dew vody tha ough yn guyr
   ha rag bos agas wheyl tek
   my a re thyugh plu vuthek
   ha'n garrak ruen gans hy thyr
   
#   IIS CIMITERIUS
   ha largys ha gromersy         [2465]
   ny a yl bos fest mery
   rag cafus ro an par-na
   lemyn nynses mestrysy
   yn wlas-ma pur wyr saw ny
   ow masones yn pow-ma          [2470]
   
#   IIS CARPENTARIUS
   kowyth profyyn an styllyow
   marsens compes the'n fosow
   may haller age lathye
   gans corbles lasys tennow
   hag a's ty gans plynkennow    [2475]
   may fo ioy myres worte
   
#   IS CARPENTARIUS
   ny vern tra vyth assaye
   h'ow guereseugh cowethe
   ov corre tvmbyr yn ban
   may haller aga lathye         [2480]
   yn cres a'n chy res vye
   kafus gyst cref na vo guan
   
#   IIS CARPENTARIUS
   by godys fast wel y set
   thys tumbyr ys even y met
   ha compos rag an fossow       [2485]
   tyorryon yn ketep chet
   tyeugh an temple hep let
   na theffo glaw the'n styllyow
   
#   REX SAL.
   yn certan gonesugy
   ken agesough why ny's ty      [2490]
   rag sotel ough yn pup creft
   saw leuereugh thy'm defry
   pren the gyst ple kefyn ny
   a vo compes avel sheft
   
#   [salamon abit domum]
   
#   IS CARPENTARIUS
   ru'm fey yn ol the gosow      [2495]
   nynsus gyst vyth ol hep wow
   vas the dra vyth sur ragtho
   nag yn wlas-ma yn nep pow
   saw vn pren gans garlontow
   a arhans adro thotho [2500]
   
#   REX SAL.
   Mur a gas vye gene
   trehy henna ru'm laute
   saw aban na gefyr ken
   yn enour dev th'y lawe
   eugh th'y drehy hep lettye    [2505]
   ha musurough ef yn len
   
#   IIS CARPENTARIUS
   my a'n musur lour yn ta
   na bertheugh ovn a henna
   ov arluth whek dev a wor
   gans squyr compes ha scannt lyn[2510]
   na vo hyrre esumsyn
   na vyth cotta war nep cor
   
#   IS CARPENTARIUS
   otteve musurys da
   den yn bys ny'n musyr guel
   harlyth my a'n trehy omma     [2515]
   hag evnne gans ol the nel
   
#   IIS CARPENTARIUS
   an combrynsy war the ben
   mar lel y synsys the lyn
   kyns ys trehy war an pren
   re got o a gevelyn            [2520]
   
#   IS CARPENTARIUS
   hethe the'n dor my a'd pys
   scon ef a vyth amendyys
   my a'n scarf yn ta whare
   serry orthyf ny res thy's
   lemyn sur ythyv evn hys       [2525]
   evnyn ef yn scon th'y le
   
#   IIS CARP.
   an jawl re'th ewno th'y glas
   ny yl an gyst yn y blas
   re hyr ew a gevelyn
   yn evn greys an scarf trohe   [2530]
   ha compys mar ny vethe
   ny won pan-dra leueryn
   
#   IS CARP.
   ny a'n tregh del leuereth
   hen yv an crys tan ov feth
   dre pup merk ol yn bys-ma     [2535]
   omma compys yntre dew
   my a'n tregh re'n arluth dev
   ha na moy sur venytha
   
#   IIS CARP.
   drehevyn ef abarth dev
   yn ban lemyn re got ev        [2540]
   a gevelyn da yn guyr
   an combrynsy yv hemma
   then the'n myghtern the thysta
   an gyst na vyn dos the squyr
   
#   IS CARPENTARIUS
   ov arluth myghtern salmon     [2545]
   yma mur a varthogyon
   a'n keth gyst-ma warvethys
   an nyl torn y fyth re hyr
   tres aral re got in guyr
   ken fo mar len musurys        [2550]
   
#   REX SAL.
   yn della aban ywe
   my a comonnd y wore
   gans enour bras desympys
   yn temple the wrowethe
   ha guetyeugh pup y worthye    [2555]
   war beyn agas bos lethys
   
#   REX SAL.
   ha why carpenters gentyl
   aspyeugh yn ov cossow
   pren the gyst hep tol na gyl
   vethens gurys thyugh hep whethlow [2560]
   
#   IIS CARPENT
   my a wor ple ma onan
   trehys hag ol schapys glan
   mar asyw thy'nny evn hys
   
#   IS CARP
   awos dev dun ahanan
   th'y gerhas the dre certan    [2565]
   may hallo bos musurys
   
#   IIS CARPENT
   otteve ov crowethe
   my re wruk y vusure
   rag an keth wheil-ma dewyth
   
#   IS CARPENT
   war agan keyn ef a thue       [2570]
   the dre th'y settye th'y le
   rag pur tha ew rag an wyth
   
#   IIS CARPENT
   Syttyyn an pren yn y plas
   dev ker danvon thy'm an gras
   may hallo henna sevel         [2575]
   
#   IS CARPENT
   ny gaffen war ov loute
   composse pren yn nep le
   na rag an plas-ma vyth wel
   
#   IIS CARPENT
   dun the leuerel yn scon
   d'agan arluth salamon         [2580]
   bones an temple coul wrys
   
#   [ad regem salamon]
   
   heyl ov arluth yn the thron
   gurys yv the temple hep son
   agan gobyr ny a'th pys
   
#   REX SAL
   banneth a'n tas re ges bo     [2585]
   why as-byth by godys fo
   agas gobyr eredy
   warbarth ol gueel behethlen
   ha coys penryn yn tyen
   my a's re lemyn theugh why    [2590]
   hag ol guer-thour
   an enys hag arwennek
   tregenver ha kegyllek
   annethe gureugh theugh chartour
   
#   IS CARPENT
   gromersy arloth hep par       [2595]
   ny a yl lour bones prout
   ny's teve tus vyth hep mar
   roow mar tha by myn hout
   
#   REX SAL
   my a vyn lemyn ordne
   mab-lyen ov sel pryve         [2600]
   the vos epscop yn temple
   an lahe the venteyne
   servys the dev the gane
   y sacra scon my a wra
   
#   [Consultor erit epc. et dicit]
   
#   CONSULTOR
   syr arluth dev tal thy'so     [2605]
   ov mones the ry thy'mo
   dygnyte bras an par-na
   guyw yv yn len the servye
   the servonnth ov thafonsye
   nynsus par thy's yn bys-ma    [2610]

#   [hic consultor induit vestimentum clic]
   
#   REX SAL.
   yrverys eu ru'm levte
   sol-a-thyth the avonsye
   an kynse benfys a'm been
   the epscop guraf the sacre
   kymmer the vytour whare       [2615]
   ha byth yn the servys len
   
#   [hic dat metram episcopo]
   
#   EPISCOPUS
   aban vynnyth yn della
   y resseve my a wra
   yn gorthyans the'n tas a'n nef
   mar man dev rag an guella     [2620]
   my a leuer yn templa
   whare seruys thotho ef
   
#   [hic descendit episcopus et transiet ad templum]
   
   yn enour the dev an tas
   leuyrys pup gollohas
   my a worhenmyn yn scon        [2625]
   ha wose henna evyn
   pep ol adro draght a wyn
   rag comfortye y golon
   
#   [Et tunc orent et murmurabunt quasi dicendo
#   orationes et veniet maximilla in templo et sedet
#   super stuppam et vestes ejus concremantur a stuppa
#   et ipsa clamat dicens]
   
#   MAXIMILLA
   a das dev dre the versy
   danfon jehes thy'mmo vy       [2630]
   a'm cleves may thof grevyys
   out out out ellas govy
   ma ov dyllas ov tewy
   theworth pren cryst my a grys
   
   ov arluth ker cryst jhesu     [2635]
   dev a'n nef dre the vertu
   dufyth nerth a'n flam ha'n tan
   del vyth gans the gorf prennys
   adam hag eva kefrys
   ha gorrys the nef gans can    [2640]
   
#   EPISCOPUS
   What vyngeans thy's a pen pyst
   ple clevsta gelwel dev cryst
   gans den yn bys-ma genys
   laha moyses thy'm yma
   hag yn ol an keth henna       [2645]
   nynsus y hanow scryffys
   
   na ny leuer bos dev ken
   sav an tas a nef a ban
   ha ty voren myrgh hy ben
   a wra dev thy's the honan     [2650]
   crog ro'm bo er an thewen
   neffre marseth ahanan
   er na'n prenny yn felen
   ha nagha ol the gous gulan
   
#   MAXIMILLA
   na nahaf epscop goky [2655]
   rag an thyyr guelen defry
   a ve gans dauyd plynsys
   hag a ivnnyas the onan
   yn token da yn certan
   a'n try person yn drynsys     [2660]
   
#   [hic ascendit episcopus in tentum suum]
   
   onan yw an tas a neff
   arall crist y vn vaaw eff
   a vyth a wyrghas genys
   ha'n sperys sans yw tressa
   try hag onan ow trega         [2665]
   yn vn dewsys me a grys
   
#   EPISCOPUS
   out warnas a pur vyl scout
   hep thout pestryores stout
   kyn fy mar prout ty a'n pren
   nygh for sorw y am ful woud   [2670]
   thow harlot for goddys bloud
   ro thy'm cusyl avel den
   
#   CROCIARIUS
   my a'th cusyl hep cabel
   my tellyng ys no fabel
   mar mynnyth hy dystrewy       [2675]
   orden the'th tus hy knoukye
   gans meyn na hethens nefre
   er na varwa eredy
   
#   EPISCOPUS
   by godys fast wel y seyd
   vos eet bon se dev ma eyd     [2680]
   ha den fur a'd cusullyow
   tormentors bras ha byan
   deugh yn rag ketep onan
   lemyn yn ov othommow
   
#   IS TORTOR
   heyl ov arloth stout ha gay   [2685]
   wheys yv ov thal by thys day
   thy'so gy ov fystene
   tel my annon y the pray
   what shal y do yf y may
   my a'n gura war ov ene        [2690]
   
#   EPISCOPUS
   Eugh tynneugh an gasadow
   vsy ov cul fals dewow
   yn mes agan temple ny
   ha gans myyn gureugh hy knoukye
   er na wrello tremene          [2695]
   venytha na wreugh hethy
   
#   IIS TORTOR
   na hethyn by goddys soul
   rag yma war agan toul
   knoukye fast bys may feyn squeyth
   dus yn mes abarth an ioul     [2700]
   vynytha ny efyth coul
   marrow cowal ty a vyth
   
#   IIIS TORTOR
   war gas vy the thehesy
   gans morben bom trewysy
   the'n vyl hora war an taal    [2705]
   neffre na wrello dybry
   lemyn flerye ha peddry
   kepar ha seym py lyys haal
   
#   IVS TORTOR
   my a's guysk gans vn blogon
   vythqueth na ve bom a won     [2710]
   a rollo whaf mar gales
   del y's brewaf yn dan gen
   kekyfrys kyc ha crohen
   del veth luen a bodrethes
   
#   IS TORTOR
   my a re gans mur a ras        [2715]
   whare lemyn strokyas vras
   pur evn war an brest a rag
   bys may cothe hy the'n dor
   ha'y brewy guyls yn dar clor
   mar venys avel skyl brag      [2720]
   
#   MAXIMILLA
   Arluth jhesu cryst a nef
   kymmer mercy a'm enef
   del of ragos tormontyys
   drefen vn wyth the henwel
   lythys of pur thyogel         [2725]
   gaf the'm ov fegh my a'd pys
   
#   IIS TORTOR
   a glewsyugh why cowethe
   del vgy an vyl hore
   ov thenwel an pyth na vyth
   hy a thesefse scorne          [2730]
   gans an epscop ha'y dolle
   the worthye dewow nowyth
   
#   IIIS TORTOR
   ha rag henna war an chal
   hy gueskel genef yv mal
   ha brewy hy esely             [2735]
   a pur voren plos myrgh gal
   ty a verow sur cowal
   awos the thev nay vestry
   
#   IVS TORTOR
   a'y vestry ef ny re'n bram
#   yn dyspyt th'y das ha[']y vam
   yn dyspyt th'y das hay vam   [2740]
   an voren a vyth lethys
   ty a fyth whare drog lam
   the escarn ol ketep tam
   gans ov bom a fyth brewys
   
#   [hic moritur maximilla]
   
#   IS TORTOR
   powesough aflythygyon         [2745]
   rag marow yv an voron
   gans ow whaffys sol a breys
   ha resys gois hy holon
   dun ny the thesta in scon
   d'agan epscop del yv gureys   [2750]
   
#   IIS TORTOR
   a taw cowyth my a'd pys
   ny gresaf awos an beys
   bos an hore whath marow
   nefre kyns mos alemma
   ry whaf thethy my a wra       [2755]
   gans myyn grow yn bras garow
   
#   IIIS TORTOR
   heyl syr epscop caradow
   nans yv an voren marow
   a hys yma a'y groweth
   awos gotheuel ancow           [2760]
   ny nahas hy lauarow
   wos-talleth na wos-teweth
   
#   EPISCOPUS
   awos henna nynsus vry
   gallas hy gobyr gynsy
   ha servyys yv del gothe       [2765]
   rag a's lafur why as beth
   behethlan ha bosaneth
   eugh whare th'aga seysse
   kyns hy bos nos
   my a rea                      [2770]
   thyugh an dremma
   hag ol chennary an clos
   
#   IVS TORTOR
   ha larges epscop cortes
   ha larges pup ol gylwes
   larges warbarth leuereugh     [2775]
   guyw yv prest servye yn ta
   pur wyr epscop an par-ma
   rag gentel yv del weleugh
   
#   EPISCOPUS.
   dus a le-na ty gebal
   gor an pren yn mes gans mal   [2780]
   ha'th wereses amalek
   ha teuleugh e dral ha dral
   yn bessede pur gowal
   del ywe pyt cafalek
   
#   [hic portat lignum ad bethsayda]
   
#   GEBAL
   whare ef a vyth deges         [2785]
   amalac re by creges
   yn fen kymmer a nyl pen
   
#   AMALAC
   dun ganso a dysympys
   ha poynyn gans mur a grys
   ha yn dour goryn an pren      [2790]
   
#   [nuncius venit ad episcopum]
   
#   NUNCIUS
   arluth whek ny amount man
   an pyt a wrussyugh certan
   lemyn moy dysenour thys
   rag ov keusel y the der
   aban ethe the'n teller        [2795]
   bos clevyon dretho sawayys
   may the der worth the vlamye
   ha henna marthys yn fras
   an temple ty th'y denne
   ha bos thotho kymys ras       [2800]
   
#   EPISCOPUS
   Nynsus fors awos henna
   my a wor wheth cusyl tha
   thy'm the wruthyl by thys day
   nynsus pons war thour cedron
   my a vyn ordene yn scon       [2805]
   tus th'y denne ef bys d'y
   
   yn dan dryys may fo pottyys
   ha'y vertu a vyth lyhys
   dre an mostethes hep fal
   degeugh an pren a thyhons     [2810]
   war thour cedron may fo pons
   ty amalac ha gebal
   
#   AMALAC
   Gebal the conna a greg
   a dystough mars ty a theg
   a neyl pen the dour cedron    [2815]
   cachaf yben pur anwhek
   duwon yn y gorf a'n meek
   ny vyth hutyk y golon
   
#   [hic reportat lignum a bethsaida super
#   aquam Cedron]
   
#   GEBAL
   nynsyw marth cuth ken y'm bo
   ov toon an pren a the dro     [2820]
   ha n'agan byth gobyr vyth
   dro ve gode thous re'th fo
   nans on lafuryys ganso
   hag an yssyly pur squyth
   
#   [The Drama is written by one hand: the few remaining
#   lines are in another hand-writing, which is continued to
#   the end of the manuscript.]
   
#   REX SAL
   a tus vas why re welas        [2825]
   fetel formyas dev an tas
   nef ha nor war lergh y vrys
   wege henna y fynnas
   adam eua dre y ras
   y's gruk haual sur keffrys    [2830]
   thotho deffry
   
   ol an beys a ros thetha
   may hallons ynno bewa
   h'agha fleghys vynytha
   a theffo anethe y             [2835]
   
   y vennath theugh yn tyen
   keffrys gorryth ha benen
   flogholeth
   an guary yv dve lymmyn
   
   ha the welas an passyon       [2840]
   a jhesus hep gorholeth
   a worthevys crys ragon
   a-vorow devg a dermyn
   hag eus pup dre
   
   a barth a'n tas . menstrels a ras [2845]
   pebough whare
   
#   End of the First Play

# ------------------------------------------------------------------------

#  APPENDIX -- Corrections

#  All doubtful lines have been checked against the first (1998) KDL
#  edition of OM by Ray Edwards and the readings found there have 
#  been adopted except for a couple of cases of <n> for <u> where 
#  there's probably been a mis-scanning or mis-reading at some stage. 
#  Some of these are an jowl y honan to spot even with the two lines 
#  side by side. There are two or three more that look a bit doubtful, 
#  but rather than introduce misguided "corrections" I've left them alone.

#  Line 2194 possibly omitted :

#  omms2194  gans moreth ythof lynwys -- "I am thoroughly depressed"
#                              In KK  -- Gans moredh yth ov lenwys

#2c2
#< omms0002  formyer pup tra a vyth gvrys   The <h> is written as a thin
#---                                        stroke "/" under the upright of                                            
#> omms0002  formyer pup tra a vyt gvrys    the <t> which can be seen on the
#18c18                                      photo of the first page at the
#< omms0018  gruthyl ebron nef hynwys       start of Norris. Some other final
#---                                        <t>'s may have a "/" <h> like this.
#> omms0018  gruthyl ebron nef' hynwys 
#39c39
#< omms0039  an lor yn nos houl yn geyth 
#---
#> omms0039  an lor yn nos houl yn vgeyth 
#91c91
#< omms0091  pur luen yma thy'm ow whans 
#---
#> omms0091  pur luen yma thy'm ow bwhans 
#127c127
#< omms0127  daves war ve[r] lavarow        Completed according to the sense.
#---
#> omms0127  daves war ve ( ) lavarow 
#146c146
#< omms0146  the pup den a vo sylwys       
#---
#> omms0146  the pup den a ve sylwys 
#161c161
#< omms0161  drefen ow bones benen 
#---
#> omms0161  drefan ow bones benen 
#169c169
#< omms0169  ffystyn alemma duwhans 
#---
#> omms0169  ffstyn alemma duwhans 
#285c285
#< omms0285  a das kuf y'th wholowys 
#---
#> omms0285  a das kuf y'th whelowys 
#287c287
#< omms0287  th'y falsury y cresys 
#---
#> omms0287  th'y falsury y eresys 
#305c305
#< omms0305  my a leuer thy's an cas 
#---
#> omms0305  my a leuer thy's an eas 
#385c385
#< omms0385  myns a defynno vn geyth 
#---
#> omms0385  yns a defynno vn geyth 
#433c433
#< omms0433  pur wyr leskys ef a vyth 
#---
#> omms0433  par wyr leskys ef a vyth 
#562c562
#< omms0562  ha ty dyscant ym_kener 
#---
#> omms0562  ha ty dyseant ym_kener 
#572c572
#< omms0572  the vroder ov servont lel 
#---
#> omms0572  the vroder ev servont lel 
#603,604c603,604
#< omms0603  yn bys den vyth na'th latho 
#< omms0604  pup vr_ol oberet da 
#---
#> omms0603  yn bys den vyth na'th lath     misplaced "o". <oberet> could well
#> omms0604  pup o vr_ol oberet da          be <obereth> with the <h> missed,
#676c676                                    however as the English have the
#< omms0676  py hanow y fyth gylwys         ms ...
#---
#> omms0676  py hanew y fyth gylwys 
#680c680
#< omms0680  roy thotho grath th'y seruye 
#---
#> omms0680  roy thotho grath th'y seruy 
#722c722
#< omms0722  ny vynnaf lettya pella 
#---
#> omms0722  ny vym af lettya pella 
#729c729
#< omms0729  a das dovt na bertheugh why   Following the KDE Ed. but unstressed
#---                                       /-ewgh/ is (almost?) always spelled
#> omms0729  a das dovt na berthough why   <-ough> in the mss. This spelling
#859c859                                      might be quite important if it's
#< omms0859  ov enef ha'm corf the'n gulan    correct - needs checking with ms.
#---
#> omms0859  ov enef ha'm corf the'n gulanv 
#925,926c925,926
#< omms0925  ow spyrys ny dryc nefre 
#< omms0926  yn corf map den vyth yn beys 
#---
#> omms0925  ow spyrys ny drye nefre 
#> omms0926  yn corf map den vyth ya beys 
#1007c1007
#< omms1007  pup ober ol yn bys_ma 
#---
#> omms1007  pup ober ol yn bys_ma} 
#1017c1017
#< omms1017  lemyn noy y'th worhel ke 
#---
#> omms1017  lemyn ney y'th worhel ke 
#1068c1068
#< omms1068  y a nyg quyc hag vskys 
#---
#> omms1068  y a nyg quye hag vskys 
#1083c1083
#< omms1083  a wronnd an dor stremys bras 
#---
#> omms1083  a wronnd an dor stremys bra 
#1094c1094
#< omms1094  me a commonnd scon dotho 
#---
#> omms1094  hme a commonnd scon dotho 
#1220c1220
#< omms1220  kyc gans gos bys worfen veys 
#---
#> omms1220  kye gans gos bys worfen veys 
#1350c1350
#< omms1350  offens vythol er_the_byn 
#---
#> omms1350  offeus vythol er_the_byn 
#1425c1425
#< omms1425  ow tus vs trygys ena 
#---
#> omms1425  ow tus ys trygys ena 
#1519c1519
#< omms1519  the wul the thev sacrifyth 
#---
#> omms1519  the wul the thev sacrifythh 
#1592c1592
#< omms1592  y pyth an mens a allo 
#---
#> omms1592  pyth an mens a allo 
#1713c1713
#< omms1713  buthys ha'y ost ol ganso 
#---
#> omms1713  buthys ha'y ost el ganso 
#1829c1829
#< omms1829  gueres dywhans my a'd pys 
#---
#> omms1829  gueres_dywhans my a'd pys 
#1840c1840
#< omms1840  age dvow myleges             Prob. should be checked
#---
#> omms1840  aga dvow myleges 
#1894c1894
#< omms1894  gurythyoug ha tyvoug arte 
#---
#> omms1894  urythyoug ha tyvoug arte 
#2102c2102
#< omms2102  may haller govos the wyr 
#---
#> omms2102  haller govos the wyr 
#2133c2133
#< omms2133  ken ef a wra ow shyndye     <ow> and <ov> both mean /ow/ "my"
#---                                     so either is possible here.
#> omms2133  ken ef a wra ov shyndye     Again following the KDL Ed.
#2161c2161
#< omms2161  ny'm pref den mar gowardy 
#---
#> omms2161  ny'm pref den war gowardy 
#2669c2669
#< omms2669  kyn fy mar prout ty a'n pren    Ray has <n> here but I think
#---                                         <u> is more likely correct.
#> omms2669  kyn fy mar pront ty a'n pren 
#2713c2713
#< omms2713  kekyfrys kyc ha crohen 
#---
#> omms2713  kekyfrys kye ha crohen 
#2740c2740
#< omms2740  yn dyspyt th'y das hay vam    An editorial <'> wouldn't be
#---                                       out of place here. Did Norris
#> omms2740  yn dyspyt th'y das ha'y vam   put the <'>s in the text???
#2791c2791
#< omms2791  arluth whek ny amount man    Again Ray has <n> here, take
#---                                      your pick, or better still check
#> omms2791  arluth whek ny amonnt man    Norris or the ms.
#2817c2817
#< omms2817  duwon yn y gorf a'n meek 
#---
#> omms2817  duwon yn y gorf a'n meek' 

#<End of file>
